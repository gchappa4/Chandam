హృ,కె
------------------------------------
శంపాలత- పది చతుర్మాత్రలు,
ప్రాసయతి (1, 3, 5 గణములు),
సామాన్య యతి (5.1, 7.1, 9.1),
అంత్యప్రాస (4, 8, 10) గణములు

చూచిన క్షణమున సూచన లెన్నో
చూచిన కనులకు శుభరుచు లెన్నో స్మృతి గతు లెన్నో
తోచెను మనమున యోచన లెన్నో
తోచిన తలపులు దొరలిన వెన్నో దూరపు తెన్నో
పూచిన సుమములు దాచిన వెన్నో
పూచిన వనమున మురిపెము లెన్నో ముండ్లవి యెన్నో
దాచిన వయసున పూచిక లెన్నో
దాచిన వలపున తపనము లెన్నో దాహము లెన్నో
----------------------------------------
A Conflict..
భాస్కరవిలసితము- భ-నల-భ-గగ-భ-నల-నల-గగ
యతి (1, 13)
చూచిన క్షణమున సూచన లెన్నో
చూచిన కనులకు శుభరుచు లెన్నో
తోచెను మనమున యోచన లెన్నో
తోచిన తలపులు దొరలిన వెన్నో
పూచిన సుమములు దాచిన వెన్నో
పూచిన వనమున మురిపెము లెన్నో
దాచిన వయసున పూచిక లెన్నో
దాచిన వలపున తపనము లెన్నో

విధేయుడు - జెజ్జాల కృష్ణ మోహన రావు
------------------------------------
పంచపాది (సమవృత్తము):
	ఉ. 	
		శ్రీసతిఁ బేరురంబున ధరించినభోగి చతుర్ముఖుండు నా
		భీసరసీరుహంబునకు బిడ్డఁడుగా విలసిల్లి మేటి కై
		లాసనగాలయుండు జడలన్‌ సవరించినయేటిపుట్టినిల్‌
		భాసురపాదపద్మ మగుబల్లిదుఁ డివ్విభుఁ డంచు సన్నుతుల్‌
		సేసిరి సన్మునీంద్రు లనఁ జెన్నగువృత్తము పంచపాదియై. 	129
------------------------------------
విషమ గీతులు
	ఎత్తు గీతి 
	ప్ర గీతి 
	మేలన గీతి 
	మలయ గీతి
------------------------------------
షట్పదము:- 
6 ఇంద్ర గణములు + 1 చంద్రగణము = 7 గణముల లోను
1,  2 ఇంద్రగణములు మొదటి పాదమునందును,
3,  4 ఇంద్రగణములు రెండవ పాదమునందును,
5,  6 ఇంద్ర గణములు, 1 చంద్రగణము మూడవ పాదమునందును వచ్చును, అట్టివి మూడు + మూడు = పాదములు మొత్తం ఆరు పాదములు షట్ పదముగా ఒప్పిదమై యుండును.
6 పాదములందు అమరి యుండునది అగుటచే ఇది షట్ పదమనబడును.
--------------------------------------------------
షట్పది(6 ఇంద్రగణములు,1 చంద్రగణము)
	సురపతులిరువురు సురపతులిద్దఱు
	సురపయుగమ్ముతో సోముండును
	బరువడిఁబెనఁగొన నదురుగ షట్పది
	సరిబ్రాసంబులు దనరారంగను.
	------------
	శ్రీ రామ! జయరామ!
	ధీరాత్మ! నీ ప్రేమ
	ధారాళముగ గొన్నధన్య సీత!
	కారుణ్య మును జూపి
	నీరూప మును జూపి,
	కోరిన ముక్తిని కొలుపుమయ్య!
--------------------------------------------------
శర షట్పద
	4+4
	4+4
	4+4+4+2
కుసుమ షట్పద
	5 +5
	5 +5 
	5 +5 +5 +2 
భోగ షట్పద
	3 +3+3+3
	3 +3+3+3 
	3 +3+3+3+3+3+2 
భామినీ షట్పద 
	3+4+3+4
	3+4+3+4
	3+4+3+4+3+4+2
పరివర్దిని షట్పద 
	4,4,4,4
	4,4,4,4
	4,4,4,4,4,4,2
వార్ధక షట్పద 
	5,5,5,5
	5,5,5,5
	5,5,5,5,5,5,2
--------------------------------------------------
చౌపది   Same as Kandam but 4 Gana  per line  జగణం వాడరాదు   యతి  02 గణం ల మీద 
	భ స గానల ములపైని గరంబు
	న్నెసఁగఁగ మూఁడవయెడ విరమంబుం
	బొసఁగినఁ జౌపదిఁబొలుచు రసంబుం
	గసవరముగఁ దగుఁ ప్రాసంబున్.
--------------------------------------------------
పంచపాది (సమవృత్తము):
	ఉ. 	
		శ్రీసతిఁ బేరురంబున ధరించినభోగి చతుర్ముఖుండు నా
		భీసరసీరుహంబునకు బిడ్డఁడుగా విలసిల్లి మేటి కై
		లాసనగాలయుండు జడలన్‌ సవరించినయేటిపుట్టినిల్‌
		భాసురపాదపద్మ మగుబల్లిదుఁ డివ్విభుఁ డంచు సన్నుతుల్‌
		సేసిరి సన్మునీంద్రు లనఁ జెన్నగువృత్తము పంచపాదియై. 	129
--------------------------------------------------
రగడలు
------------------------------------
మణిమాల -yati be corrected to 10
శ్రీరమణము -త(1st Line 3rd Gana)-Another Conflict:
--------------------------------------------------
వినయం
	వినయం
	బొనరిం
	తు ననం
	తునకున్‌.
బింబము.
	శ్రీకలితా
	స్తోకభగల్‌
	పైకొనుబిం
	బాకృతికిన్‌.
అంబుజ. 
	పంబిభలగా
	డంబరముగా
	నంబుజము చె
	ల్వం బగుహరీ.  16
పంక్తి. 	
	ఒక్కభకారం
	బెక్కు గగంబుల్‌
	నెక్కొనుఁ బంక్తిం
	దక్కక శౌరీ.

మధుమతి. 	
	మధురిపుఁ డనినన్‌
	మధురపుననగల్‌
	మధురము లగుచున్‌
	మధుమతి నమరున్‌. 	19
మదరేఖ. 	
	రూపింప న్మగణాద్యం
	బై పెంపార సగంబుల్‌
	దీపించు న్మదరేఖన్‌
	గోపస్త్రీ హృదయేశా! 	20
హలముఖి. 
	చిత్తజాతునిగురునికై
	యెత్తుఁ డంజలు లనినచో
	సత్తుగా రనసములొగిన్‌
	బొత్తుగా హలముఖి యగున్‌. 	24


ఉపజాతి. 
	పినాకికోదండము బిట్టుద్రుంచెన్‌
	దానొప్పగెల్చెన్‌ జమదగ్ని సూనున్‌
	అనంతసత్త్వుం డితఁ డంచు మెచ్చన్‌
	జానైన వృత్తం బుపజాతి యయ్యెన్‌. 	35

శాలిని. 	
	చేతో రాగం బుల్లసిల్లన్మతాగా
	ద్యోతంబై షడ్వర్ణయుక్తిన్‌ విరామం
	బేతేరంగా నిందిరేశప్రభావా
	న్వీతంబైనన్‌ శాలినీ వృత్తమయ్యెన్‌. 	
	40
ఇంద్రవంశము. 	
	సొంపార నీ దేవుని సూనుఁడై కదా
	ఱంపిల్లెఁ బుష్పాస్త్రుఁడు ఱాఁగ యౌననన్‌
	ఇంపార భూభృద్యతి నింద్రవంశమున్‌
	బెంపారఁ దాజంబులఁ బేర్చు రేఫతోన్‌.
	48
అపరాజితము. 
	మునిజనవినుతుం డమోఘజయోన్నతుం
	డనితరసదృశుం డనంగ గురుం డనం
	జను ననయుతమై రసంబు లగంబులై
	తనరఁగ నపరాజితం బహిరాడ్యతిన్‌.
	66
అసంబాధ. 	
	సౌమ్యంబై విష్ణుస్తుతులను నతి సేవ్యంబై
	రమ్యస్ఫూర్తిన్‌ రుద్రవిరమణము రమ్యంబై
	గమ్యాకారం బొప్పు మతనసగగ ప్రాప్తిన్‌
	సమ్యగ్భావంబై పొలుపమరు నసంబాధన్‌. 	
	67
కమల విలసితము.
	నగణము నగణము నగణముఁ జేరన్‌
	నగణము గగము నొసర నటమీఁదన్‌
	దిగిభ విరమణము దిరమగునేనిన్‌
	దగుఁ గమలవిలసితము కమలాక్షా!  
	69
సుకేసరము. 	
	యతియవతారసంఖ్య నిడి యాదరంబుతో
నతిశయమై నజంబులు భజాంతరేఫలున్‌
వితతముగా నొనర్చి యరవిందలోచనున్‌
క్షితిధరు సంస్తుతించిన సుకేసరంబగున్‌. 	
	72

హరిణి. 	
	జరగు నసమప్రోద్యద్రేఫల్‌ ససంగతమై లగల్‌
దొరయఁగ మురద్వేషిన్‌ సద్భక్తితో వినుతించెదన్‌
సరసిరుహగర్భే శానాదిత్యసత్తము నన్నచో
హరిణి యనువృత్తం బొప్పారున్‌ బురారి విరామమై. 	
	86

కుసుమితలతావేల్లిత. 
	శ్రీనాథున్‌ బ్రహ్మాద్యమరవర సంసేవ్యపాదారవిందున్‌
దీనానాథ వ్రాత భరను గుణోదీర్ణునిం బాడి రోలిన్‌
గానారూఢాత్ముల్‌ మతనయయయల్‌ కామజిద్విశ్రమంబై
వీనుల్‌ నిండారం గుసుమితలతావేల్లితావృత్తమొప్పున్‌. 	
	88

అంబురుహము.
	తారతుషార పటీర మరాళ సుధాసమాన మహాయశా
నీరద భృంగ తమాల దళాసిత నీరజేంద్ర మణిద్యుతీ
హార కిరీట ముఖాభరణాంచిత యంచు శ్రీపతిగూర్చి భా
భారసవంబుల భాను విరామముఁ బల్క నంబురుహంబగున్‌.
	95
అశ్వలలితము. 	
	ఇనవిరమంబున న్నజభజంబులింపుగ భజంబులున్‌ భవములై
చనఁ జన నొప్పునశ్వలలితంబు సత్కృతులఁ జెప్పఁగా విశదమై
యనుపమవైభవోజ్జ్వల హరీ సహస్రకరదోర్విదారణచణా
నినుఁగొనియాడ ధన్యుఁడు గదయ్య నీ కరుణ దాననంత మగుటన్‌. 	
	107

అష్టమూర్తి. 	
		శ్రీనాథున్‌ సరసిజాక్షున్‌ సితసరోజాతనాభున్‌ జితనిశాటవరేణ్యున్‌
		గానోదంచితరసజ్ఞుం గరిభయధ్వాంత భానున్‌ గనకవస్త్రవిలాసున్‌
		జానొంద న్మనతయుక్తిన్‌ సరభజల్‌ యాంతమై కుంజరయతిద్వయ మొప్పం
		గా నిట్లం పెసఁగఁ జెప్పెం గవిజనం బష్టమూర్తిన్‌ ఘనసమాగమరీతిన్‌. 	
		109
సరసిజము. 	
		మౌళిం బిల్లంగోలొకచేత న్మఱియొక కరమున మణిమయలతయున్‌
		బాలశ్రేణుల్మ్రోల వసింపన్‌ బసులనొదిగి చనుపసగల ప్రభువున్‌
		జాలం గొల్వంజాలినకోర్కుల్‌ సఫలములగు ననసరసిజమమరున్‌
		బోలన్‌ బ్రహ్మవ్యాళవిరామ స్ఫురదురుమతయనములు నననసలున్‌. 	
		110

పరస్థానార్థసమవృత్తములు:
	మనోహరము. 	
		క్ష్మారాజ రమేశ జతావము లు
		ద్ధుర మైనసకారచతుష్కముతోఁ
		గూరంగ సగంబులు గూడి మనో
		హరవృత్తము చెల్వగు నద్రిధరా! 
			121
స్వస్థానవిషమవృత్తములు:
	అంగజాస్త్రము. 	
		భూరిభమంబుల్‌ పొందు సగం బిం
		పారఁగ నర్థంబై యటసామున్‌
		శౌరీ విన్మసజంబు గాంతమై
		యారూఢం బగు నంగజాస్త్రమున్‌. 	
		122
	వరాంగి
		సరిత్పదాబ్జా జతజల్‌ గగల్‌ బం
		ధురం బగున్‌ రెంట జతుర్థకాంఘ్రిన్‌
		గారాముతోఁ దాజగగల్‌ వరాంగిన్‌
		హరార్చితా మూఁడవయంఘ్రి నొందున్‌. 	
		123
	రథగమన మనోహరము. 	
		రథగమన మనోహరంబు రెండవఘ్రిన్‌
		ప్రథితం బగున్‌ సజజంబు రప్రయుక్తయంబున్‌
		ప్రథమపదమునందుఁ బైసగంబునందున్‌
		గథితననరజంబు గద్వయంబుఁ గృష్ణా! 	
		126
సర్వపరస్థానవిషమవృత్తములు:
	వీణారచనము. 	
		వీణారచనం బయ్యె భువి\న్‌ తయసాగల్‌
		బాణప్రహరా తజనభభవ్యగగంబుల్‌
		చాణూరహరా తజనభస ల్ప్రకటయతిన్‌
		వేణుధర భననభసవిశ్రుత మగుచున్‌. 	
		127
ఉద్ధురమాలా వృత్తములు




అశ్వగతి|భ,భ,భ,భ,భ,గ|10
ఆలోల|మ,స,మ,భ,గ,గ|8
ఇందువదన|భ,జ,స,న,గ|9
కుటజగతి|న,జ,మ,త,గ|
కమల విలసితము|న,న,న,న,గ,గ|9
కలరవము|స,న,న,న,ల,గ|8
కుమారి|న,జ,భ,జ,గ,గ|9
కలహంసి|త,య,స,భ,గ 
కలితాంతము|త,ర,జ,వ|8
కుటగతి|న,జ,మ,త,గ
కుమారలలిత|జ,న,గ|కుమార లలితకున్\nసమగ్రజనగముల్.
కుమారి|న,జ,భ,జ,గ,గ|9
కోమల వృత్తము|న, జ, జ, య{జ, భ, స, జ,గ{న, జ, జ, య{జ, భ, స, జ,గ||సలలితరీతి నజాయగణంబుల్\nచళుక్యభూప జభసజస్థగస్థితిన్\nమలయుచు నర్థసమర్థతచేత\nన్వెలుంగఁ గోమల మను వృత్త మొప్పగున్.
పణవము|మ,న,య,గ|6|అందంబై మనయుగముల్ సొంపిం \n పం దప్పొందక పణవం బయ్యెన్.
సురలత|న, య|సురలతఁ జెప్పన్ \n సొరిది నయంబుల్.
సుమంగలి|స, జ, స, స, గ|
కరిబృంహితము|భ,న,భ,న,భ,న,ర|
కనకప్రభ|స-జ-స-జ-గ|1,9|కన నేడు నిండె కనకప్రభా ద్యుతుల్\nవనభూమి రంగుల తివాసి యయ్యెనే\nతనరారె కన్నెదుట తామ్రపర్వతం\nబనిశమ్ము ఖేచరము లాకసమ్ములో
వియోగిని|స-స-జ-గ|1,6|ముద మెక్కడ మ్రోడు నే వనిన్\nనిదురే లేదుగ నే వియోగినిన్\nమధుమాసపు మైక మెప్పుడో\nసుధతో నూతనశోభ లెప్పుడో 
వియోగిని|స-భ-ర-ల-గ|1,7
అజిత ప్రతాపము|స,జ,స,స|సజసాగణావలిఁ బ్రసన్న నభా\nగ్రజరపంక్తి నభిరామరూపమై\nయజితప్రతాపచెలువారుఁ గృతి\nన్విజయవిక్రమణ విశ్వభూవరా
			 న,భ,జ,భ|
కోమల వృత్తము|న,జ,జ,య|సలలితరీతి నజాయగణంబుల్\nచళుక్యభూప జభసజస్థగస్థితిన్\nమలయుచు నర్థసమర్థతచేత\nన్వెలుంగఁ గోమల మను వృత్త మొప్పగున్
			జ,భ,స,జ,గ
------------------------------------



ఈ పద్యం శ్రీ శంకరాచార్యులు వ్రాసిన మాత్రాబద్ధమైన సత్యం జ్ఞాన మనంతం నిత్య మనాకాశం పరమాకాశం (గోవిందాష్టకము) పైన ఆధారపడినది. దీనికి హృద్రంగా అని పేరుంచాను.  

హృద్రంగ మ-స-త-య-భ-య ప్రాసయతి (1, 6, 11), అంత్యప్రాస
18 ధృతి 25369

ఎన్నాళ్లైనను కన్నీళ్లే గతి యన్నా వేలకో శ్రీరంగా
పన్నీరైనను మున్నీరైనను యన్నీ నీవెగ హృద్రంగా
నిన్నే దల్చితి నిన్నే పిల్చితి నిన్నే గొల్చితి జేరంగా
నున్నావా నను కన్నావా గతి విన్నావా హరి రా రంగా

నీవే భావము నీవే రావము నీవే జీవము చెల్గంగా
నీవే దివ్వెలు నీవే పువ్వులు నీవే నవ్వులు వెల్గంగా
నీవే గీతము నీవే ప్రీతము నీవే చేతము  పాడంగా
నీవే ధామము నీవే కామము నీవే ప్రేమము కావంగా

దీనినే
UUUIIUUU
II
UUUIIUUU
అని వ్రాస్తే మొదటి భాగము, చివరి భాగము ఒకే విధముగా ఉంటుంది. ప్రాసయతితో అలా రాసిన ప్రయత్నం -

అందమ్మై మకరందమ్మై నవ  
గంధమ్మై యనుబంధమ్మై
వందించన్ సుధ చిందించన్ నిను
సంధించన్ తను వందించన్
విందై రా కనువిందై రా మును
ముందై రా మది మందై రా
నందా రా యరవిందా రా సుర
మందారా యొక చిందై రా

విధేయుడు - జెజ్జాల కృష్ణ మోహన రావు


ఈ పద్యం శ్రీ శంకరాచార్యులు వ్రాసిన మాత్రాబద్ధమైన సత్యం జ్ఞాన మనంతం నిత్య మనాకాశం పరమాకాశం (గోవిందాష్టకము) పైన ఆధారపడినది. దీనికి హృద్రంగా అని పేరుంచాను. 

హృద్రంగ మ-స-త-య-భ-య ప్రాసయతి (1, 6, 11), అంత్యప్రాస
18 ధృతి 25369

ఎన్నాళ్లైనను కన్నీళ్లే గతి యన్నా వేలకో శ్రీరంగా
పన్నీరైనను మున్నీరైనను యన్నీ నీవెగ హృద్రంగా
నిన్నే దల్చితి నిన్నే పిల్చితి నిన్నే గొల్చితి జేరంగా
నున్నావా నను కన్నావా గతి విన్నావా హరి రా రంగా

నీవే భావము నీవే రావము నీవే జీవము చెల్గంగా
నీవే దివ్వెలు నీవే పువ్వులు నీవే నవ్వులు వెల్గంగా
నీవే గీతము నీవే ప్రీతము నీవే చేతము  పాడంగా
నీవే ధామము నీవే కామము నీవే ప్రేమము కావంగా

దీనినే
UUUIIUUU
II
UUUIIUUU
అని వ్రాస్తే మొదటి భాగము, చివరి భాగము ఒకే విధముగా ఉంటుంది. ప్రాసయతితో అలా రాసిన ప్రయత్నం -

అందమ్మై మకరందమ్మై నవ 
గంధమ్మై యనుబంధమ్మై
వందించన్ సుధ చిందించన్ నిను
సంధించన్ తను వందించన్
విందై రా కనువిందై రా మును
ముందై రా మది మందై రా
నందా రా యరవిందా రా సుర
మందారా యొక చిందై రా

విధేయుడు - జెజ్జాల కృష్ణ మోహన రావు


మోహన వృత్తములు

ప్రేమాభిమానములతో మోహన వృత్తము సృష్టించిన శ్రీమతి
సుప్రభగారికి కృతజ్ఞతాపూర్వక వందనములు. నేను
చూచిన ఛందోగ్రంథములలో రెండు మోహన వృత్తములు
గలవు.  ఆ రెండు వృత్తములు రఘుబర దయాలు మిశ్ర
రచించిన పింగలప్రకాశలో నున్నవి.  

మోహన- స-జ, యతి లేదు
6 గాయత్రి 44

నన లెల్ల బూచె
కను లిందు వేచె
నను జూడు రంగ
మనమోహనాంగ

మోహన- భ-న-జ-య, యతి (నా ఊహ) (1, 8)
12 జగతి 895

నా హృది యిట తవ నామము దల్చున్
శ్రీహరి యని నిను చేరువ బిల్చున్
దేహళి నొక చిఱు దీపము వెల్గున్
మోహన నిను గన మోదము గల్గున్

విధేయుడు - జెజ్జాల కృష్ణ మోహన రావు


హాలుడు ప్రాకృతములో గాహాకోసో అను ఏడు శతకములను
వ్రాసెను. దీనినే గాథాసప్తశతి అనెదరు. గాథ
అనగా పద్యము. ఇతడు శాతవాహనచక్రవర్తి. ఈ
పద్యములలో మొట్ట మొదటి తెలుగు పదములు గలవని
భాషాశాస్త్రజ్ఞుల భావన. శృంగారరసభరిత
పద్యములలో ఇందులోనివి చాల ప్రసిద్ధి కెక్కినవి.
Sanskrit Love Poetry అను ఒక పుస్తకము గలదు.
ఇందులో సంస్కృతములోని ఎన్నియో పద్యములకు
ఆంగ్లములో తర్జుమాలు గలవు. ఈ తర్జుమాలను
ప్రసిద్ధ ఆంగ్ల కవి W S Merwin మఱియు
సంస్కృతాభిమాని, మనశ్శాస్త్రజ్ఞుడు (ఇతడు అన్నా
ఫ్రాయిడుతో ఫ్రాయిడు ప్రచురణలకు వ్యాఖ్యానము
చేసెను) ఐన J M Masson చేసిరి.
అందులోని ఒక పద్యము-

ప్రాకృతములో-
ఉదాచ్ఛో పిఅయి జలం జహ జహ
విరలంగులీ చిరం పహిఓ
పావాలిఆ వి తహ తహ
ధారం తణుఇం పి తణుఏహ

సంస్కృతములో-
ఊర్ధ్వాక్షః పిబతి జలం యథా
విరలాంగులిశ్చిరం పథికః
ప్రపాపాలికాపి తథా తథా
ధారం తనుకామపి తనూకరోతి

ఆంగ్లములో పై పుస్తకములోని తర్జుమా-

Just as
with eyes raised the traveller
drinking water that she pours
lets it run through his fingers
to make her go on pouring
so she pours the thin stream
thinner


ఒకప్పుడు "తెలుసా"లో శ్రీ దేవరకొండ వేంకటనారాయణ
శర్మ గారు రాళ్ళపల్లి అనంతకృష్ణ శర్మ గారి
గాథాసప్తశతి తెలుగు అనువాదములను కొన్నిటిని
ప్రచురించిరి.

ఇదే పద్యమును ఆధారము చేసికొని నేను ఒక
పద్యమును వ్రాసినాను. ఈ పద్యములో అఱువది మాత్రలు
గలవు. మొత్తము పండ్రెండు పంచ మాత్రలు. బేసి
పాదములలో రెండు పంచ మాత్రలు, యతి లేదు. సరి
పాదములకు నాల్గు పంచ మాత్రలు. యతి మొదటి,
మూడవ గణములకు చెల్లును. దీనికి నేను పంచశర
అని పేరు పెట్టినాను. పంచశరను ఇంతకు ముందే
మీకు పరిచయము చేసియున్నాను. పంచశరకు నా ఉదాహరణ-

పంచశర- బేసి పాదము- (ప, ప)
సరి పాదము- (ప, ప, ప, ప), యతి (1.1, 3.1)

జల మడిగె పాంథుండు,
జలజాక్షి పోసె, కజ్జల నేత్రముల జూడ,
కలిసె నాలుగు కనులు,
జలము పడె భూమి, పంచశరములు దాకగన్

విద్యాపతి మైథిలీభాషలో వ్రాసెను. ఇతనిని మొట్ట
మొదటి హిందీ కవిగా పరిగణింతురు. విద్యాపతి
పదావళి మహాకవి టాగూరుపై ఎక్కువ ప్రభావము
కలిగించినది. విద్యాపతి ఒక పాటపై ఆధారపడిన
పంచశర పద్యము-

అనలమును శశి గాచె,
వనజములు వసివాడె, వంతలో వాడితిని,
వినలేను పికమ నిన్,
వనజాక్షు డిట లేడు, పంచశరములు గ్రుచ్చె

హాలుడు, విద్యాపతి, మోహన, పంచశర -
ఆనందించండి.

విధేయుడు - జెజ్జాల కృష్ణ మోహన రావు


కళావతి - నూతన వృత్తము

శార్దూలవిక్రీడితములో మొదటి గురువును రెండు లఘువులుగా మార్చితే అది
మత్తేభవిక్రీడితము అవుతుంది.� ఈ రోజు అదే శార్దూల విక్రీడితములోని
రెండవ గురువును రెండు లఘువులుగా మార్చితే ఎలా ఉంటుందో అనే
ప్రశ్నకు జవాబు ఇస్తున్నాను.� అలా చేస్తే మొదటి ఐదు అక్షరాల అమరిక�
ఉత్పలమాలవలె ఉంటుంది. అంటే ఇట్టి పద్యము ఉత్పలమాల
విక్రీడితముల కలయిక అని చెప్పవచ్చు. ఈ వృత్తానికి కళావతి అని
పేరుంచాను. ఇది పాదానికి 20 అక్షరాలు ఉండే కృతి ఛందములో�
298629వ వృత్తము.

కళావతి - భ-భ-ర-న-మ-య-ల-గ, యతి (1, 14)
20 కృతి 298629

కానగ రమ్ము కళావతీ కవితతో కారుణ్యవారాంనిధీ
వానగ రమ్ము వరద్యుతీ నవతతో వాక్శుద్ధి నీయంగ చి-
ద్వీణగ రమ్ము ప్రియంవదా సొబగుతో వేవేగ మీటంగ నా
ప్రాణము గమ్ము సరస్వతీ శుభవతీ రాకేందురశ్మిస్మితా

మానసవీణను మీటవా మమతతో మాధుర్య మందాకినీ
తేనెల నూరెడు తెల్గు పల్కు స్వరముల్ తీదీపిగా బాడవా
తానము దప్పక నాడెదన్ గతులతో తాధింతతా యంచు నేన్
ధ్యానము జేసెద నీదు నామము సదా దైవమ్ముగా నెంచుచున్

చల్లని వెన్నెలలో నిశాఘడియలో జాబిల్లి జాలమ్ములో
మల్లెల తావులలో నదీతటములో మందానిలస్పర్శలో
నల్లని నీడలలో నగాల నిగలో నక్షత్ర దృచ్ఛక్తిలో
నుల్లపు వాంఛలలో నురంపు దడలో నో ప్రేయసీ వేగ రా

వెన్నెల కాచిన వేళలో నయనముల్ ప్రేమాద్రమౌ వేళలో
పున్నమి పండిన వేళలో కుసుమముల్ పుష్పించు యీ వేళలో
వన్నెల రాతిరి వేళలో హృదయముల్ వాంఛించు యీ వేళలో
సన్నగ మాటల బల్క నీ ఘడియలో సంగాతి రావేలకో

విధేయుడు - జెజ్జాల కృష్ణ మోహన రావు



వంశీగారి స్ఫూర్తితో క్రొత్త జాతి పద్యము కనకాంబరము

వంశీగారి సందేశాన్ని చదివిన తరువాత వారు అందులో వ్రాసిన
పాటలా ఒక పద్యాన్ని సృష్టించాలని తోచింది. దాని ఫలితమే
యీ కనకాంబరము. కనకాంబరము ఒక జాతి పద్యము.  దీనికి
ప్రతి పాదములో 24 మాత్రలు - మూడు చతుర్మాత్రలు, నాలుగు త్రిమాత్రలు.
ప్రాస, అంత్యప్రాస ఉండాలి. యతి 13వ మాత్రతో.

కనకాంబరము - (4, 4, 4) (3, 3, 3, 3)
యతి (1.1, 4.1), ప్రాస, అంత్యప్రాస

రా కనవే కనకాంబర రమ్య హాస చంద్రికలను
రా కనవే హరితాంబర రంగవల్లి చిత్రములను
రాకాచంద్రుని వెన్నెల రశ్మి నింపె కళల నలగ  
రా కమ్మని తీయని నవ రాగలహరియందు మునుగ

తీయగ హాయిగ రేయిని దివ్యముగను గడుపుదమా
మాయల యూయెల గూర్చుని మంచి పాట పాడుదమా
సోయగ మీ యెద నిండగ సొక్కి సోలిపోవుదమా
నా యలివేణీ పువ్వుల నవ్వు రేక చల్లుదమా

ఒంటరిగా నిను గంటిని యుర్వశి యని నే దలచితి
వింటిని నీ చిరు గీతము ప్రేమ పొంగ నిను వలచితి
కంటికి నీవొక శశియే కామ ధనువు వర్ణమాల
యింటికి రా నా అతిథిగ నింక చాలు జాల మేల

మల్లెల మొల్లల మాలల మంచిగా రచించినాను
తెల్లని యుల్లము నాయది తెలుగు లతను పెంచినాను
చిల్లర దైవము గొలువను శ్రీలు జిందు నిన్ను తప్ప
ఫుల్లమ్మయె బ్రదు కిప్పుడు భువిని నాకు నీవె గొప్ప

విధేయుడు - జెజ్జాల కృష్ణ మోహన రావు


శుభకామీ

అందమైన తాళ వృత్తాలలో శుభకామి ఒకటి.  ప్రతి పాదమునకు
14 అక్షరాలు.  గురు లఘువులు - UUII UUII UUII UU. ఇది
పారసీక  భాషనుండి దిగుమతియైనదని ఛందోరచన కర్త
ఊహ.  దీనిని రెండు విధాలుగా వ్రాయవచ్చు.

1)
శుభకామీ - త-య-స-భ-గ-గ, యతి (1, 9)
14 శక్వరి 6145

ఆనందపు టాకారము నారాధన జేతున్
ప్రాణాలను పాదమ్ముల పారాణిగ వేతున్
నేనెప్పుడు వాంఛింతును నిన్నేగద ప్రేమీ
కానంగను రావేలకొ కన్నా శుభకామీ

2)
మొదటి ఆఱు అక్షరాల గురులఘువులు, చివరి ఆఱు
అక్షరాల గురులఘువులు ఒక్కటే.  వీటికి ప్రాసయతి
పెట్టి వ్రాసిన ప్రయత్నము -

రావా నను జూడన్
కల-
రావాలను బాడన్
భావాలకు జీవా
యిల
జీవాల ప్రభావా
వేవెల్గులు నీవే
మది-
లో వెల్గులు నీవే
పూవుల్ గద త్రోవల్
చిఱు
మోవుల్ సిరి రేవుల్

ఇందులో ఏడవ, ఎనిమిదవ అక్షరాలను విడచి
చదువ వచ్చు, విడువకుండ చదువవచ్చు.

విధేయుడు - జెజ్జాల కృష్ణ మోహన రావు

వైతాళీయము - వియోగిని

మీకు ఔపచ్ఛందసికను, అందులో ప్రత్యేకములైన మాలభారిణి,
పుష్పితాగ్రలను గుఱించి తెలిపినాను.  ఈ రోజు వైతాళియమును
గుఱించి చెబుతాను.  వైతాళీయమునకు లక్షణములు
ఔపచ్ఛందసికవంటిదే. ఔపచ్ఛందసికలోని చివరి గురువు
ఉండదు.  అనగా వైతాళీయమునకు బేసి పాదములలో ఆఱు మాత్రలు,
ర-ల-గములు, సరి పాదములలో ఎనిమిది మాత్రలు ర-ల-గములు.
సరి పాదములలో బేసి మాత్రల స్థానములోనే గురువు ఉండును,
సరి మాత్రల స్థానములలో ఉండదు.  తెలుగులో యతి ప్రాసలు ఉన్నాయి.
క్రింద కొన్ని ఉదాహరణలు-

మన్ను తినకు మాధవా సదా
వెన్న తినర యీ వేడి బువ్వతో
కన్న పయిడి కంచమందు నీ-
కన్నము గలిపితి నన్న తీయగా

దిష్టి పడును దేవ వేగ రా
యిష్టముగను నీకిత్తు ముద్దుగా
మృష్టాన్నము మెల్లమెల్లగా
చేష్ట వదలరా చిన్ని కృష్ణుడా

ఇక్కడి కిక నేల రావురా
చక్కని రాజా చాలుచాలురా
ఒక్క ఘడియ యుండ రమ్మురా
దిక్కుకొఱకు నిను దేహి యంటిరా

ముక్కు పయిన మొండి కోపమా
మక్కువ లేదా మంచిదానిపై
అక్కరతో నక్కు జేర్చరా
చుక్కల రాయని చొక్కు తోడురా

వైతాళీయములోని రెండు ప్రత్యేక రూపములు చాల ప్రసిద్ధమైనవి.
శివుడు మన్మథునిపై పూలబాణములను వేసి తపస్సు భంగము
చేయగా తన మూడవ కన్నును తెఱచి మదనుని అంతము చేసెను.
మదనాంతకుని మూడవకన్ను తేజస్సు చూచిన తత్క్షణమే
ప్రక్క నున్న రతీదేవి మూర్ఛపోయింది.  ప్రజ్ఞ వచ్చిన తఱువాత
చుట్టూ చూచింది.  మన్మథుడున్న చోట ఒక బూడిద కుప్ప ఉండినది.
దీనిని కాళిదాసు ఎలా చెబుతాడో చూడండి-

అయి జీవితనాథ జీవసీ-
త్యభిధాయోత్థితయా తథా పురః
దదృశే పురుషాకృతి క్షితౌ
హరకోపానలభస్మ కేవలం
- కాలిదాసకృత కుమారసంభవం (4.3)

ఓ నా జీవితేశ్వరుడా, ఎక్కడున్నావు, నీకేమి కాలేదు కదా, బ్రదికి
ఉన్నావు కదా అంటూ లేచింది రతి.  ప్రక్కన చూచింది.  అక్కడ
పురుషాకృతిలో హరుని కోపానలముచే దగ్ధమై మిగిలిన ఒక
బూడిద కుప్ప మాత్రమే ఉండినది.  ఇది దీని అర్థము.

సంస్కృత మాహాకావ్యములలో ఒక్కొక్క సర్గను (ఆశ్వాసమును)
ఒక ఛందస్సులో వ్రాయాలి.  చివర ఒక విశేషవృత్తమును
కలుపవచ్చు.  నాలుగవ సర్గాన్ని కాళిదాసు వైతాళీయములోని
ఒక ప్రత్యేకతయైన వియోగినిలో రచించెను.  భర్తనుండి
వియోగినియైన భార్య తలంపులను వర్ణించుటకు వియోగిని
ఉచితమైన వృత్తమే కదా!

వియోగినికి మొదటి పాదములో స-ల-ల (ఆఱు మాత్రలు), ర-ల-గ,
రెండవ పాదములో స-భ (ఎనిమిది మాత్రలు), ర-ల-గ.  తెలుగులో
యతి ర-గణములోని మొదటి అక్షరముతో.  క్రింద వియోగినికి
నా ఉదాహరణ-

వియోగిని- వైతాళీయ విశేషత
మొదటి పాదము- స-ల-ల-ర-ల-గ, యతి (1, 6)
రెండవ పాదము- స-భ-భ-ర-ల-గ, యతి (1, 7)

రమణా యిట రా వియోగినిన్
గమనించంగను గాయ మొందితిన్
సుమ మీ హృది సుందరమ్మురా
అమలా చంపకు హర్ష మీయరా

విధేయుడు - జెజ్జాల కృష్ణ మోహన రావు


లలితగతి లేక సురభి

నాకు నచ్చిన తాళవృత్తాలలో లలితగతి ఒకటి.  దీనిని
సురభి అని కూడ అంటారు.  ఈ వృత్తమును మీకు ఇంతకు ముందే
పరిచయము చేసి ఉన్నాను.  శ్రీకృష్ణకర్ణామృతములో ఒకే
ఒక పద్యము గలదు ఈ వృత్తములో.  దీనిని కూడ మీకు తెలిపి
యున్నాను (ఛందస్సు 2241, రచ్చబండ 6196).

(తరుణారుణ-కరుణామయ-విపులాయత-నయనం
కమలా-కుచ-కలశీ-భర-విపులీకృత-పులకం
మురలీ-రవ-తరలీకృత-ముని-మానస-నలినం
మమ ఖేలతు మద-చేతసి-మధురాధరమమృతం)

ఇదే వృత్తములో శివకర్ణామృతమునుండి ఒక పద్యము-

శరణాగత-భరణాతత-కరుణాకర-హృదయం
సురమానిత-పరమాచ్యుత-శరమారిత-విమతం
శమలాలిత-కమలాసన-విమలానన-వినుతం
భజ మానస నిజ మాశ్రయ మజ మాహత మదనం

(శరణాగతులను ఆదరించు ఎల్లలేని కరుణగల హృదయమున్న
వానిని, దేవతలచే పొగడబడిన వానిని, ఎప్పుడును దిగజారని
వానిని, కొట్టబడిన అస్త్రములకు విముఖుడైన వానిని, శాంత
ముఖుడైనవానిని, బ్రహ్మవిష్ణువులచే కొనియాడబడిన వానిని,
ఆ శాశ్వతుని, మదనహరుడైన హరుని ఓ మనసా, తప్పక
ఆశ్రయించుము.)

పై పద్యము బ్రవున్ దొరగారి సంస్కృత ఛందస్సులో
ఉదహరించబడినది. ఈ శివకర్ణామృతమును గుఱించిన వివరాలను
ఎవరైనచెప్పగలరా?  ఎవరు వ్రాసింది, ఎక్కడ దొరుకుతుంది?

క్రింద యతితో, ప్రాసయతితో, రెండింటితో వ్రాసిన కొన్ని పద్యములు-

లలితగతి లేక  సురభి- స-న-జ-న-భ-స, యతి (1, 11)
18 ధృతి 126844

క్రింది మూడు పద్యములలో అక్షరయతితో బాటు మొదటి
మూడు మాత్రాగణములకు ప్రాసయతి కూడ గలదు.

సదయా మృదు హృదయా రస సదనా స్మిత వదనా
మధు మాసము మధు యామిని మధురాపతి దరి రా
వ్యధ బాయగ మధు వూరగ యదునందన సుఖదా
ముదమారగ నిదురించగ పొదరింటకు నిదె రా

సరసమ్ముగ హరుసమ్ముగ స్వరరాగపు సుధలన్
వరమై పెను సిరియై కరి వరదా వడి నియరా
మురువై సురతరువై హృది మొఱలన్ మెల వినరా
హరి రా మురహర రా నరహరి రా భవహర రా

అరుణారుణా కిరణమ్ముల నరుణోదయ మయెరా
మరుమల్లెలు విరజాజులు విరిసేనుర తరులన్
చిరకాలపు గురు నిద్రను హరి చాల్చర కరుణన్
చరణమ్ముల శరణంటిర సురభూరుహ సురభీ

క్రింది రెండు పద్యాలలో ప్రాసయతి మాత్రమే.

వనిలోగల నన లెల్లను నిను బిల్చెను గదరా
తను వెల్లను నిను జూడగ గనులయ్యెను ముదమై
మనసాయెను నిను జేరగ వనజాయత నయనా
వినుమా మది యనులాపము కనుమా నను ద్వరగా

ఉడురాయడు వడ గాయగ బడె వెన్నెల తడిగా
యెడ దందున గడ లేకను సడి లేచెను సుడులై
విడజాలని విడదీయని ముడులే మన వలపుల్
నడిరేయిది నుడు లాడగ వడి రమ్ముర వరదా

ఎంతయో అందమైన ఈ లలితగతి అను సురభి వృత్తాన్ని
ఆనందించండి.  

విధేయుడు - జెజ్జాల కృష్ణ మోహన రావు

ఒకే వృత్తములో వివిధ గతులు - 13 - క్రొత్త మానిని

మానినీవృత్తములో పాదమునకు ఏడు భ-గణములు,
ఒక గురువు.  ఈ వృత్తపు రెండు గతులను మీకు
గడచిన వారము తెలియజేసినాను. అవి-
(1) చతుర్మాత్రలు, (2) ఒక త్రిమాత్ర, ఒక పంచమాత్ర.  
ఈ వృత్తపు మఱొక విభిన్నమైన గతిని ఈ రోజు
కనుగొన్నాను. ఈ గతి ప్రాత మానిని ఒక క్రొత్త
మానినిగా చేయును.  ఈ గతిలో  ఐదు షణ్మాత్రలుగా
పాదమును విఱుచుట, అనగా -
UIIU IIUII UIIU IIUII UIIU.  ఈ ఐదు
మాత్రాగణములకు ప్రాసయతిని పెట్టి మానిని
వ్రాసినయెడల అది ఎంతయో బాగుండును.  దీనిని మానినీమణి
అని పిలువదలచాను.  ఒకే గణములకు యతి
వేఱైనప్పుడు మఱొక పేరు పెట్టుట అసమంజసము కాదు.

మానినీమణి - ఏడు భ-గణములు, ఒక గురువు
ప్రాసయతి - (1,10, 19), అంత్యప్రాస
22 ఆకృతి 1797559

రాధను నే నిను గోరితి
  వేదనతో నిట వేగితి
  బాధలతో
వాదనలన్ విడనాడుము
  కాదనకన్ నను జేరుము
  మోదముతో
ఆదరమున్ నను గూడను
  నా దరికిన్ దయతోడను
  ముందుగ రా
తాధిమితా యని యాడుచు
  నాదములన్ బలు పాడుచు
  విందుగ రా

మీ అభిప్రాయములను తెలియజేయుటాకు మఱువకండి.

విధేయుడు - జెజ్జాల కృష్ణ మోహన రావు


64 మాత్రలతో ఒక షట్పది విమల -

64 మాత్రలతో మఱొక షట్పదిని ఈ రోజు మీకు పరిచయము
చేస్తున్నాను. ఇందులో పాదాలు 11, 11, 10 మాత్రలతో ఉంటాయి.
మొదటి రెండు పాదాలు 5, 3, 3 మాత్రలుగా విఱుగుతాయి. మూడవ
పాదము 5, 5 మాత్రలుగా విఱుగుతుంది. పేరేమో విమల అని
పెట్టాను. క్రింద నా ఉదాహరణలు -

విమల - (5, 3, 3) (5, 3, 3) (5, 5)

ఈ విశాల గగనాన
నీవె నా తరళ తార
రా విశ్వసుందరీ
ఈ విచిత్ర భువనాన
నీవె నా రమ్య వీణ
రా విమల గానమా

ఆడనా వేడు కాట
పాడనా మంచి పాట
నీడలో మేడలో
చూడుమా దశమి చంద్రు
పైడి వెన్నెలల యందు
వీడి నను బోకుమా

తెల్లని సుమమ్ము లగుచు
మల్లెల సుగంధ మగుచు
నుల్లమును దాక రా
చల్లని హిమమ్మువోలె
పల్లవి స్వరమ్మువోలె
మెల్లగా దరికి రా

అంబుదపు తెరల వెనుక
నంబరపు చందమామ
యంబరమె నా హృదియు
చుంబనపు చిత్ర సుఖము
సంబరపు స్వర్గసీమ
సంబరమె నా హృదియు

ఘోరాంధకారమందు
తీరమ్ము కానరాని
వారాశి నేనుంటి
తారా శశి మృదు కాంతి
ధారుణికి జాఱలేదు
ఓ రామ దయ జూపు

దరి లేని జలధిపైన
గుఱి లేని నావ నాది
యెర నేను చేపలకు
విరి లేని తోట యిదియు
మరుభూమిలోన విరియు
సిరులు కంటకలతలు

కలలోని పుష్పమాల
లిలపైన వాడిపోయె
కల కరిగె కలగితిని
వలపు లను నీటితోడ
దలిరులను బెంచ నగునె
మిలన వేళల కొఱకు

తపనలో మఱిగినాను
యపరాధ మేమొ నాది
కృపలేని క్రూరుడా
జపములో పిలిచినాను
తపములో నిలిచినాను
విపరీత మేలకో

అందాలు వద్దు నాకు
అందాల నేమి జేతు
నందమగు హృది నీది
మందిరము నా మనస్సు
నందుండు నీదు మూర్తి
ముందు రా మోహనా

కథ కొక్క యంతు లేదు
వ్యధ కింక యంతు లేదు
పృథివిపై సతతమ్ము
సుధ లొలుకు పాత్ర లేదు
మధురమ్ము బ్రదుకు కాదు
విధి యిటుల వ్రాసెనా

విధేయుడు - జెజ్జాల కృష్ణ మోహన రావు

క్రొత్త వృత్తము - వరూథిని

మనుచరిత్రలోని నాయిక పేరుతో ఒక తాళ వృత్తము గలదు.  
వరూథిని గణములు- జ-న-భ-స-న-జ-గ, అనగా
IUIII IUIII IUIII IUIU.  ఇది పట్వర్ధన్ గారి ఛందోరచనలో
ఉదహరించబడియున్నది.  నేను యతిని పదునొకండవ
అక్షరముగా నియమించినాను.  క్రింద నా ఉదాహరణ-

వరూథిని- జ-న-భ-స-న-జ-గ, యతి (1, 11)
19 అతిధృతి 194494

ధరామరుడు పురమ్ము జన దపించె నట హిమాద్రిపై
వరూథినిని ద్యజించి చనె వరించకను హరీ హరీ
సరోజముఖి కలంగె మది చరించె వని నతి వ్యధన్
విరించనుని విలాసములు విరూపమగు విషాదమా

విధేయుడు - జెజ్జాల కృష్ణ మోహన రావు
 

 
నంది వృత్తము

మొన్న మీకు పతంజలి నటరాజ స్తోత్రమును గుఱించిన
చాటుకథను, ఒక పద్యమును తెలిపినాను.  ఈ రోజు దాని
ఛందస్సును గుఱించిన వివరాలను తెలుపుతాను.  ఇందులో
పాదమునకు 26 అక్షరములు గలవు.  కనుక ఇది ఉత్కృతి
ఛందమునకు చెందినది.  పాదమునకు ఆఱు జ-లములు,
చివర ఒక ల-గము ఉండును.  ఇది నేను చదివిన
పుస్తకములలో లేదు.  దీనికి నంది అని పేరుంచినాను.
దీని గణములు-
జ-స-న-భ-జ-స-న-భ-ల-గ
అథవా ఆఱు జ-లములు, ల-గ
దీనికి లయకై నేను ప్రాసయతిని ఉంచినాను.
అది కూడ మూడు విధములుగా వీలగును.
క్రింది ఉదాహరణలు ఈ విషయములను తేటతెల్లము జేయును.

మొదటి మూడు పద్యములలో పతంజలివలెనే నేను కూడ
దీర్ఘాక్షరములను ఉపయోగించలేదు.  ప్రక్కనున్న
ద్విత్వాక్షరముల ప్రభావమువలనో లేక ద్రుతమువలననో
గురువులు ఉద్భవించును.  అనగా ఈ పద్యములు చరణ-
శృంగరహితములు.  ఈ నియమములవలన ఇవి చిత్రకవిత్వ
మగును.

నంది- జ-స-న-భ-జ-స-న-భ-ల-గ,
రెండేసి మాత్రాగణములకు ప్రాసయతి
26 ఉత్కృతి 31317470

వనమ్మున విరుల్ బలు
  కనంగను ముదమ్మున
  మనస్సున దలంచితి  నినున్
ఘనమ్ముల వెలుంగులు
  స్వనమ్ములు రయమ్ముగ
  జనించగ గలంగితి   దడన్
దినమ్మది నిరంతర
  మనర్థము సునందిని
  మునింగెను గడుంగడు   వ్యధన్
సునందన ముఖమ్మును
  గనన్ వర గళమ్మును
  వినన్ మది తరించును వడిన్

నగమ్ములు ధ్వనించగ
  జగమ్ములు భ్రమించగ
  యుగమ్ములు రమించగ   బృహ-
న్నగమ్ముల కొమర్తయు
  జగత్పిత నొడంబడి
  సుగమ్మున నటించెను  సుప-
న్నగమ్ములు చలించగ
  దిగంబర పదంచిత
  మగమ్యము లచింత్యము లవన్
భగప్రద శివప్రద
  మగత్యము చిదంబరు
  దిగంతపు పదమ్ముల   హొయల్

వంతెనపైన రైలుబండి వెళ్ళేటప్పుడు ఈ లయను
ఊహించుకోవచ్చు.  తధింతిమి తధింతిమి దీని లయ.

హరిన్
  సరసునిన్ సదయునిన్
  స్వరధునిన్ సజయునిన్
  వరమణిన్ శమనునిన్
వరున్
  లలితునిన్ విమలునిన్
  చలితునిన్ సుమసరున్
  బలభుజున్ బలనిధిన్
నరున్
  నరవరున్ స్మితముఖున్
  మురహరున్ శశిముఖున్
  గురువరున్ రసనదిన్
దరిన్
  గనగ సమ్ముదమగున్
  వినగ నిన్ గరగుదున్
  మనమగున్ సుధవలెన్

పై పద్యములో కూడ దీర్ఘములు లేవు.
ఇందులో ప్రతి పాదములో ప్రాసయతి గలదు.
ప్రాసయతి మాత్రాగణములైన న-గములకు చెల్లును.

క్రింది పద్యములో ప్రాసయతి మాత్రాగణములైన
భ-లములకు చెల్లును.  ఇది నంది నుద్దేశించి
వ్రాసినది.  పద్మజగారికొఱకై నందీశ్వరునిపై
ప్రత్యేకముగా వ్రాసినది.  ఇందులో అన్ని అక్షరములు
గలవు.  కొమ్ములు, చరణములు లేవని నందికి కోపము
రాదు.

సరాళగతి గీతముల
  తాళగతి వృత్తముల
  మేలులయ సంగతులతో
కరాళ హరనృత్యమున
  లోలుడయి నంది గడు
  లీలగ మృదంగతతులన్
కరాల వడి మ్రోయ శివు
  డోలగమునందు మది
  జాల ముదితుండయె గదా
సరాల మెడ వేతును సు-
  మాల నిను గొల్తును వ-
  రాల బసవయ్య యివరా

నందివృత్తము మంగళమహాశ్రీవృత్తమును జ్ఞప్తికి తెచ్చును.
మంగళమహాశ్రీవృత్తములో మాత్రాగణము భ-లము.  ఇందులో
జ-లము. అందులో చివర గ-గము, ఇందులో ల-గము.

విధేయుడు - జెజ్జాల కృష్ణ మోహన రావు


సుధ

ఈ రోజు ఒక క్రొత్త వృత్తమును మీకు పరిచయము చేయుచున్నాను.
దీని పేరు సుధ.  ఇదీ ప్రకృతి ఛందమునకు చెందినది.  
పాదమునకు ఇరవైఒక్క అక్షరాలు.  ఈ ఛందములో ఇది
965980వ వృత్తము. గణములు- స-స-జ-భ-స-జ-స,
యతి పదునొకండవ అక్షరము.  క్రింద నా ఉదాహరణ-

సుధ- స-స-జ-భ-స-జ-స, యతి (1, 11)
21 ప్రకృతి 965980

మదిలో నిను దల్చుచున్ సదా,  
మధురత నింపెదన్, రమణ, మై
యది వేచెను బుల్కరించుచున్,
యధరము లయ్యె చిందు సుధయై,
ముద ముల్లసిలన్ గనంగ రా,
ముదితకు నీయగా సుకృతముల్,
వదనమ్మును జూచి పొంగుచున్,
పదముల బాడెదన్, వరరవా!  

ఈ వృత్తము క్రొత్తదైనా ఎక్కడో విన్నట్లు అనిపిస్తుంది.
ఈ సమస్య ముడిని విడదీయగలరా?

విధేయుడు - జెజ్జాల కృష్ణ మోహన రావు

అరవై మాత్రలతో నున్న వృత్తములలో శార్దూల,
మత్తేభవిక్రీడితములను ఇంతకుముందు ప్రస్తావించాను.
ఇవి మాత్రమే కావు, ఇంకను కొన్ని అందమైన అరవై
మాత్రల వృత్తాలున్నాయి. అందులో మానిని, కవిరాజ-
విరాజితములు చాల ప్రసిద్ధమైనవి. ఇట్టి
పద్యముల లక్షణములు- ఏడు చతుర్మాత్రలు,
ఒక గురువు. ఈ నమూనాతో చతుర అను అఱువది
మాత్రల పద్యమును సృష్టించినాను. చతురకు నాల్గు
పాదములు. మొదటి పాదములో నాలుగు చతుర్మాత్రలు,
రెండవ పాదములో మూడు చతుర్మాత్రలు, ఒక గురువు.
యతి మొదటి గణమునకు, మూడవ గణమునకు చెల్లును.
కొన్ని ఉదాహరణలు-

చతుర-
మొదటి పాదము- చ,చ,చ,చ, యతి (1.1, 3.1)
రెండవ పాదము- చ,చ,చ,గ, యతి (1.1, 3.1)

చతుర గణమ్ముల జతురతతోడను
చతురుడ నీకై చక్కగ నే
నతి మధురముగా నతి నవ్యముగా
నతులితముగ మోహన వ్రాతున్

మఱి కొన్ని అరవై మాత్రల చతురలు.

చక్కని వెన్నెల చల్లని వెన్నెల
చిక్కని వెన్నెల చెల్వములన్
దిక్కుల దిక్కుల దెల్లగ బూచెన్
మిక్కిలి మృదువుగ మేదినిలోన్

రాత్రియు రమ్యము రసమయ పూర్ణము
ధాత్రియు రమ్యము తళతళలన్
నేత్రము లిక్కడ నిను వెదకే నతి
యాత్రముతోడ రయమ్ముగ రా

సరసపు మాటల చల్లని పాటల
మురళిని నూదుచు ముద్దుగ రా
మురిపెము దీఱును పున్నమి ఘడియల
విరియును హృదయము వేగము రా

రంగని జూడగ రమణికి ప్రేమయు
గంగగ పారును గడు ముదమై
మంగళమయమగు మనుగడ యిక, మగ-
సింగమ, రారా, స్మితమయుడై

ఎంకి పాటలను ఆనందించువారికి-

యెంకికి యిష్టం యెన్నెల అంటే
యెంకి ముకంలో యెన్నెలలే
యెంకిని చూస్తే యెన్నెల యెందుకు
యెంకితొ బదు కిక యెన్నెలలే

విధేయుడు - జెజ్జాల కృష్ణ మోహన రావు

60 మాత్రలు - 16 - అమృతకలశము

నేను అఱువది మాత్రలతో నున్న పద్యములలోని పూర్ణ
మఱియు మధుకలశములను గుఱించి వ్రాయునప్పుడు
పాదమునకు మూడు, మూడు, నాల్గు మాత్రలు గల అమృత
కలశమును ప్రస్తావించి, దానిని మీకు తెలియబరచినట్లు
చెప్పినాను. అది సందేశములలో కనరాదు. కావున
దానిని ఇక్కడ విశదీకరించుచున్నాను. అమృతకలశము
ఒక షట్పద. పాదమునకు పది మాత్రలు. పద్యమునకు
అరవై మాత్రలు. పాదములో క్రమముగా త్రి, త్రి,
చతుర్మాత్రలు. యతి లేదు, కాని ప్రాస ఉన్నది.
ఉదాహరణలు-

అమృతకలశము (షట్పద)- త్రి, త్రి, చ, యతి లేదు

జగము మురిసి వెలిగెను
గగనతలియు వెలిగెను
నగపు టంచు వెలిగెను
సగము రేయి వెలిగెను
నగుచు ముగము వెలుగగ
సుగము నొసగ రారా

దవ్వుల చిఱు పాటలు
గువ్వలు వినిపించెను
రవ్వలు రతనమ్ములు
నవ్వునకు సమానమె
నవ్వుల యిటు రా, మది
పువ్వు వలెను విరియును

మదిని గలుగు భ్రాంతులు
హృదయ మందు చింతలు
చెదర వడిగ వింతగ
ముదము జేర చెంతను
కదలు జగతి శాంతిగ
నుదయ మవగ నరుణుడు

విమలతరము మోహన
మమరగాన వీచిక
మమృతకలశ సూచిక
లమిత భావ నాశల
రమణ దెల్పు పద్యము
లుమకు హరుడు జెప్పెను

రామ లాలి యన నా
రాముడు నిను గాచును
ప్రేమల నిను జూచును
శ్యామ లాలి యన నా
స్వామియు నిను గాచును
ప్రేమల నిను బ్రోచును

విధేయుడు - జెజ్జాల కృష్ణ మోహన రావు


పాదాంతములో లఘువు - 1 - తోమరవృత్తము

కందములో తప్ప మిగిలిన జాతులు, ఉపజాతులలో పాదము చివర
లఘువు నుంచ వీలగును.  అనగా దేశి ఛందస్సులో లఘ్వంత
పాదములు సొబగైనవే.  కాని సంస్కృతమునుండి గ్రహించబడిన
వృత్తములలో చాలవఱకు పాదములు గుర్వంతములే.  కన్నడ,
తెలుగు భాషలలో సంస్కృతమువలె పాదాంతములో యతి లేదు.
మొట్ట మొదటినుండి పాదము చివర పదములను విడదీయుట
ఒక కళగా భావించారు తెలుగు కవులు.  సంపూర్ణముగా
సంస్కృతములో వ్రాసిన వృత్తములలో కూడ ఈ తీరు గమనించ
దగినదే.  ఇది ఎందుకు చెబుతున్నానంటే, పాదమేమో
గురువుతో అంతమైనను పదమును గుర్వంతముగా కాక
లఘ్వంతముగా చేయుటకు చాల కృషి చేసినారు కవులు.
మఱి పాదము చివర వృత్తములలో లఘువు నుంచుటకు
ఎందుకు కవులు వెనుకంజ వేసినారో అన్నది ఒక సమస్యగానే
మిగిలింది.  పాదాంతములో లఘువులున్న కొన్ని వృత్తాలను
మీకు పరిచయము చేయబోవుచున్నాను.

మొదట తోమరము అనే ఒక వృత్తము.  తోమరమునకు
ప్రతి పాదములో తొమ్మిది అక్షరములు.  గణములు-
స-జ-జ, అనగా IIUI UII UI.  బాగుగా గమనించినయెడల
ప్రతి పాదములో వరుసగా ఐదు, నాలుగు, మూడు మాత్రలు.
అనగా దీనికి తాళవృత్తపు లక్షణములు గలవు.  తోమరము
అనగా ఈటి లేక ఒక పెద్ద కఱ్ఱ అని అర్థము.

తోమరము- స-జ-జ, యతి లేదు
9 బృహతి 364

పలు తోమరమ్ముల లీల
వలపిచ్చె బాధల జాల
అలుకేల వేగమె రమ్ము
పలికించి ముద్దుల నిమ్ము

వదనమ్ము సొంపగు పువ్వు
ముదమిచ్చు యింపగు నవ్వు
అధరాల తేనెల సోన
మదిలోన వెన్నెల వాన

హృదయమ్ములో గల ప్రేమ
నదియందు యింకని తేమ
సుధపాత్ర నిత్తును నీకు
మధుపాత్ర నీయర నాకు

హరి యంచు పిల్వగ రావు
సిరి నీవు చెల్వపు రేవు
దరి జేరు కాలము వచ్చె
విరివోలె డెందము విచ్చె

విధేయుడు - జెజ్జాల కృష్ణ మోహన రావు



లగము చేసిన పాపమేమో - 4

మౌక్తికదామ

చతుర్మాత్రలు ఐదు. అవి- UU, UII, IIU, IIII, IUI,
అందులో జ-గణమునకు మాత్రమే ఎదురు నడక గలదు.  
సంస్కృతములోని ఆర్యాగీతిని తెలుగు, కన్నడములలో
కందము అనెదరు.  ఈ కందపద్యములో మాత్రమే
రెండవ, నాలుగవ, ఆఱవ గణములలో జ-గణమును
వాడవచ్చును.  జ-గణము కందములో మొదటి గణముగా
నుండదు.  ఇట్టి నియమము లేని కందపద్యమును సుగంధ
అని మీకు ఒకప్పుడు పరిచయము చేసినాను.  ఇతర దేశి
ఛందస్సులో జ-గణము రాదు.  సంస్కృత
ఛందస్సులో సామాన్యముగా పాదములు గుర్వంతములు.
గుర్వంతములు కాని పద్యములు చాల తక్కువ.  అట్టివానిలో
మౌక్తికదామ ఒకటి.  మౌక్తికదామమునకు
ప్రతి పాదములో నాలుగు జ-గణములు ఉండును. సంస్కృతములో
యతి లేదు.  తెలుగులో నేను ఏడవ అక్షరమును, అనగా
మూడవ జ-గణమునకు యతి నుంచినాను.  

మౌక్తికదామ- జ-జ-జ-జ, యతి (1, 7)
12 జగతి 2926

సుమేరువు నీవె సుమౌక్తికదామ
తమస్సును ద్రోలు తటిత్కరసోమ
ప్రమోదములిమ్ము ప్రశాంతత రమ్ము
నమోన్నమ శ్యామ నవాశల దెమ్ము

కళామయరూప కళాగృహదీప
కలల్ వికసించె కనుల్ బులకించె
విలాసపు మేడ ప్రియాంగుని నీడ
ఫలమ్ముల పంట భళీ మన జంట

పై పద్యములలో మొదటి పద్యములో రెండేసి పాదములకు
అంత్యప్రాసను, రెండవ పద్యములో అర్ధ పాదములకు
అంత్యప్రాసను వాడినాను.  

మౌక్తికదామమొక్కటే పుస్తకములలో జ-గణములతోడి
పద్యము. ప్రతి పాదమునకు ఆఱు అక్షరములతో పాదమునకు
రెండు జ-గణములతో నున్న సరోజ అను పద్యమును క్రింద
ఇచ్చుచున్నాను.

సరోజ- జ-జ, యతి లేదు
6 గాయత్రి 46

ఉరాన సరాలు
ఉరోజ ముదాలు
కరాన రుమాలు
కరండ సుమాలు
స్వరాల పదాలు
సరోజ పదాలు
హరీష్ట రవాలు
హరించు భవాలు

పై పద్యములలోని రెండు పాదములను చేర్చి వ్రాసిన
మనకు మౌక్తికదామ లభించును.  ఇది ఒక సాధారణమైన
గర్భకవిత్వము.  

పాదమునకు ఆఱు జ-గణములతో నిండిన వృత్తము అనంగ.

అనంగ- జ-జ-జ-జ-జ-జ, యతి (1, 10)
18 ధృతి 187246

అనంత నిశీధమునందు యథేచ్ఛగ నిందు మనస్సు
నినెప్డు దలంచుచునుండు నిజమ్ముగ జేసె దపస్సు
వినంగను రావు విషాద విచారములందు దపించు
యనాథను నన్ను బిరాన ననంగసమాన వరించు

ప్రతి పాదమునకు ఎనిమిది జ-గణములు కలిగిన వృత్తము
వినీల.

వినీల- జ-జ-జ-జ-జ-జ-జ-జ, యతి (1, 7, 13, 19)
24 సంకృతి 11983726

వినీలముగాను విశాలముగాను
  వినూత్నముగాను వియత్స్థలి దోచె
వినోదముగాను విపంచిని మీటు
  వినిర్మితమౌను విలాసపు గీతి
మనమ్మది యొక్క మధూదధి యౌను
  మనోజ్ఞముగాను మయూరము లాడు
ననుంగను చాలు నవాశలు దోచు
  ననల్ బలు పూచు నగమ్ములు లేచు

పై పద్యమును రెండు మౌక్తికదామములుగా కూడ ఎన్నవచ్చును.
మఱొక సాధారణ గర్భకవిత్వము.

జ-గణములతో పదముల ఎన్నిక కొద్దిగా కష్టమే.  అందుకే
నేమో జ-గణములతో వృత్తములు తెలుగులో తక్కువ.  జ-గణములను
విఱిచినప్పుడు లగముతో నారంభించు పదములను వాడ
నవసరము లేదు.  నేను వీలైనంతవఱకు జ-గణ పదములనే
వాడినాను.

విధేయుడు - జెజ్జాల కృష్ణ మోహన రావు


సార్థకనామ వృత్తము భవహర
ఈ రోజు శివరాత్రి.  ఈ సందర్భముగా శివుని స్తుతిస్తూ భవహర అనే ఒక సార్థకనామ వృత్తాన్ని మీకు పరిచయము చేస్తున్నాను.  భవహరకు గణములు - భ-వ-హ-ర అనగా భ-య-ర.  ఇది ప్రతి పాదమునకు తొమ్మిది అక్షరాలు ఉండే బృహతీఛందములో 335వ వృత్తము.  ఇది మూడు పంచమాత్రల వృత్తము.  అందువలన నెను దీనికి యతి నుంచలేదు.  క్రింద నా ఉదాహరణలు -

భవహర - భ-య-ర, యతి లేదు
9 బృహతి 335

చంద్రధర చంద్రాగ్నిలోచనా
సాంద్ర హిమశైలాగ్రి కేతనా
ఇంద్ర హరి దేవాది వందితా
మంద్రతర సంగీత నందితా

ఓ భవహరా నిన్ను గొల్తు నే
బ్రాభవకరా నిన్ను దల్తు నేన్
రా భయహరా నీవె దిక్కు నా-
గాభరణ లోకైక నాయకా

విధేయుడు - జెజ్జాల కృష్ణ మోహన రావు


క్రొత్త జాతి పద్యము కుందము
 
మొన్న ముప్పావు భుజంగప్రయాతాన్ని బృహత్య లేక విశాల్య వృత్తముగా వివరించాను. ఈ రోజు ముప్పావు కందపద్యాన్ని ఎలా వ్రాయవచ్చునో అనే విషయాన్ని గురించి తెలుపుతాను. కందానికి 64 మాత్రలు. ఈ కొత్త పద్యమైన కుందానికి 48 మాత్రలు. ప్రతి కంద పాదములో ఒక చతుర్మాత్రను తొలగిస్తే మనకు కుంద పద్యము లభిస్తుంది. కుంద పద్యపు నియమాలు - మొదటి రెండు పాదాలవలెనే మూడవ నాలుగవ పాదాలు ఉంటాయి. మొదటి పాదములో
  రెండు చతుర్మాత్రలు, రెండవ పాదములో నాలుగు చతుర్మాత్రలు. మూడవ గణపు మొదటి అక్షరముతో యతి చెల్లుతుంది. మొదటి రెండు పాదాలలో రెండవ గణము జ-గణముగా ఉండవచ్చు. రెండవ పాదములో రెండవ గణము తప్పని సరిగా నలమో లేక జ-గణామో అయి ఉండి తీరాలి. మిగిలిన
గణాలు న-ల, భ, గ-గ, స గణములుగా ఉండవచ్చును. చివరి గణము గుర్వంతము కానక్కరలేదు. క్రింద ఇచ్చిన ఉదాహరణలలో ఒక ప్రత్యేకమైన వస్తువు లేదు. ఒక్కొక్క పద్యము స్వతంత్రమైనదిగా నిలుస్తుంది. కొన్ని కుంద పద్యాలు -
 
కుందము - చ, చ / (చ, చ) (చ, చ)
 
కుందము లపూర్వ
సుందరములు నవ శోభాకృతమౌ
మందిరములు శ్రీ
చందనము లమృత చషకము లవనిన్
 
మనసున నీవే
మనుగడ నీవే మమతయు నీవే
ప్రణయము నీవే
ప్రణవస్వరమున ప్రాణము నీవే
 
లలితము నగవులు
లలితము స్వరములు లలితము పదముల్
లలితము తలపులు
లలితము వలపులు లలితము ముదముల్
 
లలితము సదనము
లలితము వదనము లలితము హృదయము
లలితము చలనము
లలితము నటనము లలితోజ్జ్వలితా
 
నాయక జగద్వి-
నాయక గణాధినాయక శుభసం-
ధాయక మంగళ
దాయక వరప్రదాయక ప్రణతుల్
 
తల్లిని సుందర
వల్లిని సుకల్పవల్లిని విష్ణువు
చెల్లిని కరుణల
వెల్లిని లలి ప్రభవిల్లగ గొలుతున్
 
వనిలో నెఱ యా-
మనిలో సుమముల మసలో మోదపు
ధ్వనిలో నిను యా-
మినిలో వెలుగుల మిసలో దలతున్
 
కలలై యాశల
వలలై గగన శబలలై భయవి-
హ్వలలై గానపు
టలలై జనించె ననయము దలపుల్
 
జననీ సృష్టికి
జననీ కళలకు జననీ త్రిజగ-
జ్జననీ మదీయ
జననీ యనుంగు జననీ రావే
 
నిధిగా నొక పె-
న్నిధిగా ప్రవిమల నిధిగా కరుణా
నిధిగా నీ స-
న్నిధినే దలంతు నిధిగా నెపుడున్
 
జీవము నవ రా-
జీవము రసమయ జీవము భవ సం-
జీవము నీవే
జీవన కవనము జీవవసంతా
 
మీ అభిప్రాయాలను తెలియజేయండి.
 
విధేయుడు - జెజ్జాల కృష్ణ మోహన రావు 


సార్థకనామ వృత్తము - జలజాత - క్రొత్త విధమైన ద్విపద
�
జలజాత ఒక సార్థకనామ వృత్తము. అందువలన దీని గణములు - జ-ల-జ-జ-త, అనగా జ-స-స-య-ల. దీనికి పాదమునకు 13 అక్షరములు, ఇది లఘ్వంతము కూడ. క్రింద నా ఉదాహరణలు -
�
జలజాత - జ-స-స-య-ల, యతి (1, 9)
13 అతిజగతి 4830
�
హరీ యని దలంచగ హాయియే కల్గె
తరించగ సుఖమ్ములు తాకగా దోచె
స్థిరమ్మగు మనస్సున దీపమే వెల్గె
సరస్సను హృదిన్ జలజాతమే పూచె
�
నిరంతర పరిశ్రమ నేను గావింతు
కరమ్ములు వరమ్ములె కష్ట జీవాన
మరీచిక యయెన్ గద మంచి నీళ్ళైన
విరించియు రచించిన వేదమో మంకి
�
ఈ పద్యాలను చూస్తే ఒక విషయం గోచరిస్తుంది. అదేమంటే, మొదటి మూడు గణాలు పంచమాత్రలు, చివర ఒక సూర్య గణము. ఇది ద్విపద లక్షణము. కాని ఇందులోని మొదటి రెండు పంచమాత్రలు ఇంద్రగణాలు కావు. అదియునుగాక అవి ఎదురు నడకతోడి పంచమాత్రలు, లగము ముందు వస్తుంది కాబట్టి. ఎదురు నడకతో కూడ ద్విపదలను వ్రాయవచ్చు అని దీనివలన తెల్లమవుతుంది. క్రింద అలాటి ద్విపద ఉదాహరణలు -
�
ఎదురు నడకతో ద్విపద -
�
సరోజదళనేత్రి సదా నిను దల్తు
పరాకు వద్దమ్మ పదమ్ముల గొల్తు
�
ముదమ్మయె మనస్సిట మోహనా రమ్ము
పదాలను పాడుతా పరిగెత్తి రమ్ము
�
మీ అభిప్రాయాలను తెలియజేయండి.
�
విధేయుడు - జెజ్జాల కృష్ణ మోహన రావు

మదనవతి

మదనవతి అనే జాతి పద్యానికి ప్రతి పాదములో ఐదు ఇంద్రగణాలు, ఒక గురువు. యతి నాలుగవ గణముతో. ఇది కన్నడ ఛందస్సునుండి గ్రహించబడినది. క్రింద నా ఉదాహరణలు -

మదనవతి - (ఇం, ఇం, ఇం) (ఇం, ఇం, గ), ప్రాస అవసరము

హరుసమై యాకాశ మందూగె నందమై యంబుదమ్ముల్
వరుసగా నెగిరె కొంగల గుంపు పల్కులన్ బలు కుల్కులన్
విరబూసె వనిలోన రంగులన్ విరివిగా విరుల మాలల్
మఱచిపోరాని వీ ఘడియ లో మానినీ మదనవతీ

శతపత్రసుందరీ చల్లగా సరస రా వేచియుంటిన్
మత మొక్కటే ప్రేమ నీదు సమ్మతి జూపు నొక ముద్దుతో
మృతిలేని ప్రేమతో గతి నింపి శృతి తప్పకుండ సుస్వా-
గతముతో నొక మంచి గీతమ్ము కమ్మగా పాడనా నేన్

విధేయుడు - జెజ్జాల కృష్ణ మోహన రావు

శ్లోకాలలో కొత్త లోకాలు - 2
 
శ్లోకాల అమరికతో మరికొన్ని వృత్తాలు ఈ రోజు ఇస్తున్నాను -
 
రెండు త్రిమాత్రలు, ఒక పంచమాత్ర (III UI UUI) (III UI UIU)
 
గళము విప్పి పాడంగ కలరవమ్ము నిండగా
లలితమైన రాగాల లలన పాడె చక్కగా
వలపు తేనె పారంగ పలుకు లాయె సోనలై
చలితమాయె చిత్తమ్ము జ్వలితమైన జ్వాలయై
 
రెండు పంచమాత్రలు, ఒక త్రిమాత్ర (UIU UIU UI) (UIU UIU IU)
 
పాడవే కోకిలా పాడు పాడి యానంద మీయవే
ఆడవే బర్హమా యాడు యాడి యందాల చిందవే
చూడవే నా చెలీ చూడు చూడ నీ గుండె విచ్చుగా
ఈడుగా జోడుగా నేడు తోడుగా నుండ నౌనుగా
 
మీటవే వీణ వేవేగ మీటి పల్కించు రాగిణీ
పాట పాడించు యందాల బాట వెల్గించు కోమలీ
నోట చిందించు గీతాల నూటి ముత్యాల నో చెలీ
మూట రత్నాల చల్లు మీ పూట యానందమై సఖీ
 
రెండు పంచ మాత్రలు, ఒక త్రిమాత్ర (UUI UIU UI) (UUI UIU IU)
 
నవ్వించకే ప్రియా నన్ను
కవ్వించకే కళావతీ
ఇవ్వేళ నీవు రావేల
రవ్వైన జాలి చూపవే
 
రావేల గోకులానంద రావేల గోపికాపతీ
రావేల శ్యామలాకార రావేల సోమసుందరా
రావేల వేణుగీతార్థ రావేల విశ్వమోహనా
రావేల నన్ను గావంగ రావేల చెన్నుగా హరీ
 
విధేయుడు - జెజ్జాల కృష్ణ మోహన రావు

శ్లోకాలలో కొత్త లోకాలు

శ్లోకాల లక్షణాలతో ఎన్నో కొత్త వృత్తాలను సృష్టించవచ్చు. శ్లోకానికి బేసి పాదాలలో ఐదు, ఆఱు, ఏడు అక్షరాలు య-గణంగా ఉండాలి. సరి పాదాలలో ఐదు, ఆఱు, ఏడు అక్షరాలు జ-గణంగా ఉండాలి. మిగిలిన అక్షరాలు లఘువైనా గురువైనా కావచ్చు, కాని చివరి అక్షరాలు సామాన్యంగా గురువే. రెండు శ్లోక పాదాలను చేర్చితే కొత్త కొత్త గతులు వస్తాయి. క్రింద మూడు గతులతో శ్లోక లక్షణాలతో కొత్త వృత్తాలు-

మందాక్రాంతపు గతితో ఇందులో ఒక లఘువు ఎక్కువ. ఈ నడక నాకు ఆనందతీర్థుల ద్వాదశాస్తోత్రములోని మొదటి శ్లోకము చదివిన తఱువాత తోచినది (వందే వంద్యం సదానందం వాసుదేవం నిరంజనం)

సానందమ్మై సదా నిన్నే సారసాక్షీ తలంతు నేన్
వీణానాద ప్రియా నిన్నే వేయి పేర్ల జపింతు నేన్
ప్రాణాధారా రసాంబోధీ రాగతాళ ప్రమోదినీ
జ్ఞానానందా జగన్మాతా జ్ఞాన మిమ్ము జయప్రదా

న-గణము తప్పించితే ఉత్పలమాల నడకతోడి పద్యము-

చందనగంధినీ రావా చల్లని స్పర్శ నీయగా
సుందరరూపిణీ రావా చూడ్కుల యమ్ము లేయగా
మంద సునాదినీ రావా మారుని పాట బాడగా
నందనవాసినీ రావా నాట్యము లాడ వేడ్కగా

ఆఱు మాత్రల నడకతో పద్యము క్రిందిది-

నా నయనములో తారా నా నవతా కిరణ్మయీ
వేణురవపు గీతోర్మీ వీనుల కో హిరణ్మయీ
ప్రాణనదిగ వేవేగన్ రా నగుచున్ స్వరాకృతీ
మానసమున నీవేగా మానవతీ నవద్యుతీ

విధేయుడు - జెజ్జాల కృష్ణ మోహన రావు

      
	  సీసార్ధము

పద్యాలు వ్రాయాలనే ఆసక్తి కలిగించాలంటే ఛందస్సులో కొన్ని మార్పులు చేయాలి.� ఉదాహరణకు సీస పద్యాన్ని తీసికొందాము. సీసపు నియమాలు - ప్రతి పాదంలో రెందు అర్ధ భాగాలుంటయి. మొదటి అర్ధ భాగంలో నాల్గు ఇంద్రగణాలు, రెండవ అర్ధ భాగంలో రెందు ఇంద్ర గణాలు, రెండు సూర్య గణాలు ఉంటాయి.� ఇంద్ర గణాలలో నాలుగు మాత్రలతో ఉండే ఇంద్ర గణాలు భ, న-ల, ఐదు మాత్రలతో ఉండే ఇంద్ర గణాలు న-గ, స-ల, ర, త. న, గ-లములు సూర్య గ�
 �ములు. వీటికి మూడు మాత్రలు. ల-గమునకు మూడు మాత్రలు ఉన్నా, దాని ప్రయోగం నడకను బాధిస్తుంది కాబట్టి అది నిషిద్ధము. ప్రతి అర్ధ పాదములో మూడవ గణముతో యతియో లేక ప్రాస యతియో ఉండి తీరాలి. ప్రాస అవసరం లేదు. సీసాన్ని
ఎన్ని పాదాలుగా ఐనా వ్రాయవచ్చు. కాని చివర ఆటవెలదియో తేటగీతియో ఉండి తీరాలి. అంటే మొత్తంగా కనీసము పండ్రెండు చిన్న పాదాలు వ్రాస్తే సీసం వ్రాసినట్లు. మరో చిక్కు - ప్రాణమున్ లేక ప్రాణమును అనే రెండు పదాలకు అర్థం ఒకటే అయినా, వినడానికి కష్టంగా ఉన్నా ఐదు మాత్రల ప్రాణమున్ అంగీకృతము,� ప్రాణమును అనే పదం ఇంద్రగణం కాదు.

నా సలహా ఏమంటే 12 పాదాల పెద్ద సీసము వ్రాయడము కన్నా
గీతులు లేని నాలుగు పాదాల అర్ధ సీసము వ్రాస్తే బాగుంటుందేమో?
ఇంద్రగణాలకు బదులు కనీసం మూడక్షరాలు ఉండే
నాలుగు లేక ఐదు మాత్రలు వాడవచ్చు. వినడానికి బాగుంటుంది
కనుక ప్రాసను తప్పని సరి చేయవచ్చు. అలాటి కొన్ని ఉదాహరణలు
క్రింద ఇస్తున్నాను -

అర్ధ సీసము -
బేసి పాదాలు - కనీసం మూడు అక్షరాలు ఉన్న నాలుగు చతుర్మాత్రలు లేక
పంచ మాత్రలు, సరి పాదాలు - రెండు చతుర్మాత్రలు లేక పంచ మాత్రలు,
రెండు సూర్య గణాలు, యతి మూడవ గణముతో, ప్రాస ఉండాలి.

నగుమోము జూపవా నయముగా నావైపు
సగమైతి దలచి నిను జారుహాస
యెగతాళి కాదురా యింతి నేనుంటిరా
నగధరా తీర్చరా నాదు యాస

చూడుమా చందురుని చుక్కలను నింగిలో
వేడుకై వెలిగెరా ప్రియముగాను
పాడనా పల్లవిని ప్రణయరాగమ్ములో
నాడనా నీ డెంద మలరగాను

సరసిలో హంసలా సరసరా నడచేవు
సరసమై సరస రా చక్కనమ్మ
వరవీణ మీటనా స్వరరాగ మాలలను
సరిగ నే పాడనా చల్లనమ్మ

విధేయుడు - జెజ్జాల కృష్ణ మోహన రావు

      యతి లేని పద్యము - జ్యోతి

ప్రాసను అర్థం చేసుకోవడము అంత కష్టం కాదు. కాని యతి అనేసరికి చాల మంది పారిపోతారు. యతి లేని పద్యం తప్పక ఒక ఆకర్షణే. జ్యోతి అనే ఈ పద్యానికి నాలుగు పాదాలు.� బేసి పాదాలకు మూడు ఇంద్రగణాలు, సరి పాదాలకు రెండు ఇంద్రగణాలు, ఒక సూర్య గణము. అంటే సీస పాదంలోని రెందు అర్ధ పాదాలలో చివరి గణము తగ్గించడమే ఇందులోని కిటుకు. అన్ని పాదాలకు ప్రాస ఉంటుంది. ఇది వృత్తము కాదు, ప్రాస ఉంది కాబట్టి ఉపజాత�
 � కాదు. కాని యతి లేదు.� బహుశా ఇది జాతులకు చెందినదే అనుకొంటాను. క్రింద నా ఉదాహరణలు -

జ్యోతి - బేసి పాదాలు - ఇం, ఇం, ఇం, సరి పాదాలు - ఇం, ఇం, సూ
యతి లేదు, ప్రాస ఉన్నది.

వీచకే పవనమా తీయగా
పూచకే క్రొన్ననా నీవు
కాచకే వెన్నెలా హాయిగా
దోచకే తారకా నన్ను

కంటివి స్వర్గాల నా నాడు
యంటివి యందాలె యంచు
నుంటివి మఱచి న న్నీనాడు
మంటల నే నార్ప జాల

వ్రేలితో బెదరించి చంపకే
కాలమా కస్సుబు స్సనకు
కాలితో నన్నిట్లు తన్నకే
జాలి లేదాయెనా నీకు

మోదమా వెళ్లిపో నను వీడి
ఖేదమా నేనుంటి వాడి
నాదమా శోక గీతిక పాడు
నాదు ప్రియు డిచట లేడు

రవివర్మ గీచెనో చిత్రమ్ము
రవికాంతి చెక్కిళ్ల సొమ్ము
కవి వ్రాసె వర్ణనా గీతమ్ము
నవ భావముల నెల్ల జిమ్ము

గంధమును బూయనా ప్రీతితో
నందమై పాడనా గీతి
విందు వడ్డించనా చేతితో
డెందాన వెల్గగా జ్యోతి

విధేయుడు - జెజ్జాల కృష్ణ మోహన రావు

      
	  సుగంధి వృత్తములో ఒక షట్పదగా వ్రాయబడినది ఇది. సుగంధి వృత్తము ఉత్సాహ యొక్క ఒక ప్రత్యేకత. ఇందులో అన్ని సూర్యగణాలు గ-లములు.
�

వారిజాసనాప్త కాలవంశజా సతీసుతా�
తారకాసఖాంగ వంద తప్పులన్ క్షమించవా
వారణాక్ష కూర్మి తల్లి పార్వతీ తనూభవా
వారిజాతపాద పాపభంజనా యశోనిధీ
ధీరకాయ విఘ్నభంగ దివ్యవేశరూపకా
కారణాంశ నీవె దిక్కు కావరా సదా శివా 

మధురకోకిల

నేను ఈ రోజు చెప్పబోయేది ఒక జాతి పద్యము. జాతి పద్యాలకు వృత్తాలవలె యతి ప్రాసలు ఉంటాయి, కాని గణాలు సామాన్యముగా మాత్రాగణాలు.� మాత్రాగణాలకు బదులు అంశగణాలను కూడ వాడవచ్చు.� ఈ కొత్త పద్యపు లయ మత్తకోకిల లాటిది.� కాబట్టి దీనికి మధురకోకిల అని పేరు పెట్టాను.� దీనికి నాలుగు పాదాలు. బేసి పాదాలలో పాదానికి వరుసగా త్రిమాత్ర చతుర్మాత్రలు, సరి పాదాలకు వరుసగా త్రిమాత్ర, చతుర్మాత్ర, త్రిమా�
 ��్ర, గురువు. బేసి పాదాలకు యతి మూడవ గణముతో చెల్లుతుంది. పద్యానికి ప్రాస నియతము.� ఇది కొద్దిగా ముత్యాలసరములా ఉన్నా ఇది ముత్యాలసరము కాదు.� ముత్యాలసరములో మొదటి మూడు పాదాలకు వరుసగా త్రిమాత్ర, చతుర్మాత్రలు ఉంటాయి. నాలుగవ పాదాన్ని మధురకోకిలలోని సరి పాదాలలా వ్రాయవచ్చు.� కాని నాలుగవ పాదాన్ని ఎన్నో విధాలుగా వ్రాస్తారు.� ముత్యాలసరానికి యతి ప్రాసలు లేవు.� ఇట్టి నియమాలు గురజాడవార�
 ��కి పట్టవు. మధురకోకిలకు అం
త్యప్రాస పెట్టితే ఇంకా బాగుంటుంది. క్రింద కొన్ని ఉదాహరణలు -

మధురకోకిల -
బేసి పాదాలు - త్రి, చ, త్రి, చ, యతి (1.1, 3.1)
సరి పాదాలు - త్రి, చ, త్రి, గురువు యతి లేదు
సరి పాదాలకు అంత్యప్రాస ఐచ్ఛికము

కమలనయనా కనుల జూడర
కమలనయనను రయముగా
విమలహృదయా వేణు వూదర
నిముసమున బ్రియరవముగా

హృదయకమలము నిత్తు� నీకే
ముదముతోడను బ్రియతమా
నిదురపోవక నిలిచితిని ని-
న్నెదురు చూచుచు నేస్తమా

రాగములు నీ రమ్య స్వరమే
భోగములు నీ ముద్దులే
యోగములు నీ యోరచూపులె
ఆ గగన మిక వద్దులే

మధురకోకిల మార్దవమ్ముల
పదము పాడుము గళముతో
పధనిసరిగమ ప్రణయ స్వరముల
ముదము నీయుము మమతతో

నీలనిశిలో నేను క్రుంగితి
కాలసర్పపు కాటుతో
నీలదేహా నీవె దిక్కుర
యేల రావో దాటుతో

ఉల్లమయె నే డొక్క రాగిణి
మెల్లగా నను మీటగా
వెల్లువయె నీ ప్రేమవాహిని
చల్లగా నను దాకగా

విధేయుడు - జెజ్జాల కృష్ణ మోహన రావు


      సూర్యకాంతి

ఉత్సాహ వృత్తం తెలుగులో, కన్నడములో చాల ప్రసిద్ధమైనది.
ఇది జాతి పద్యమైనా కూడా దీనిని వృత్తము అని పిలుస్తారు.� ఈ ఉత్సాహను
కొద్దిగా మార్చి వ్రాసినప్పుడు కలిగిన పరిణామమే సూర్యకాంతి.�
ఉత్సాహ నడక త్ర్యస్రగతి, అంటే మూడు మాత్రలతో సాగే నడక.
సూర్యగణములతో నిండిన సూర్యకాంతిలో ప్రతి ఉత్సాహ పాదం
రెండవుతుంది.� మొదటి పాదములో యతి కూడ ఉంటుంది.� క్రింద
కొన్ని ఉదాహరణలు -
�
సూర్యకాంతి -
మొదటి, మూడవ పాదములు - సూ, సూ, సూ, సూ, యతి (1.1, 3.1)
రెండవ, నాలుగవ పాదములు - సూ, సూ, సూ, గురువు
ప్రాస ఉండాలి
�
సుందరమగు సూర్యకాంతి
చిందె నుదయవేళలో
నందమైన యబ్జములు సు-
గంధ మెగసె గాలిలో
�
కనులలోని కాంతి నీవె
మనసులోని శాంతి రా
తనువులోని తాప మీవె
వనిత నీకు కోపమా
�
కవిని నేను కవిత నీవు
కవిత నల్లుదాము రా
నవత నిండు నడకతోడ
భువిని దివిని గలుపగా
�
బాధ లేని బ్రదుకు లేదు
గాథ లుండు తరచగా
వీథి వీథి వెదకుచుంటి
నాథు డెవరు బ్రదుకులో
�
విధేయుడు - జెజ్జాల కృష్ణ మోహన రావు


�క్రొత్త ద్విపద దేశి ఛందస్సు చంద్రకాంతి

ద్విపదకు పాదానికి నాలుగు గణాలు, మూడు ఇంద్రగణాలు, ఒక
సూర్యగణము. యతి మూడవ గణముతో, ప్రాస ఉండాలి. ఏ పాదానికి
ఆ పాదము అంతం కావాలి, పదాలు మరో పాదములో చొచ్చుకొని
పోరాదు. చంద్రకాంతిలో ఇంద్రగణాలకు బదులు చంద్రగణాలు
ఉంటాయి. పాదానికి మూడు చంద్రగణాలు, చివర ఒక ఇంద్రగణము.
సామాన్య ద్విపదకు ప్రమోషన్ వచ్చి చంద్రగణాలతో అలరారే
చంద్రకాంతి ద్విపద అయినది! చంద్రగణాలు 14. ఇందులో ఐదు,
ఆఱు, ఏడు మాత్రలు ఉంటాయి.� క్రింద నా ఉదాహరణలు.

చంద్రకాంతి - చం, చం, చం, ఇం, యతి (1.1, 3.1)
ప్రాస నియతము, పాదాంతములో పదచ్ఛేద యతి ఉండాలి.

పున్నమిలో వెన్నెలలో పూర్ణచంద్ర కాంతిలో
నన్ను నేను మఱచిపోయినాను నీదు భ్రాంతిలో

అనురాగపు కడలిలోన నానందపు టలలపై
మన సిప్పుడు తూగి యూగె మధుచంద్రిక డోలపై

మందానిలమందు తేలె మంద్రస్వర గీతము
సుందరమై సురుచిరమై శోభిలె సంగీతము

మోముపైన చిఱునవ్వులు మోహనాస్త్ర వీచికలు
భామ తీకష్ణ వీక్షణములు ప్రణయశాస్త్ర సూచికలు

చంద్రకాంతి ఛాయలలో శర్వరి చిన్మాయలో
సంద్రపు సైకతసీమలు సకియ రా కవుగిలిలో

సినిమా పాటలలో ఈ ద్విపద అమరికతో యతితో లేక ప్రాసయతితో
ఎన్నో పాటలను ఉదహరించవచ్చు.� ఆ పనిని పాఠకులకు వదలుతాను.

విధేయుడు - జెజ్జాల కృష్ణ మోహన రావు

      బంధ కవిత్వము - నాగంబంధము లేక హృదయకమలము

ఈ మధ్య ఏవో కొత్త ముగ్గులను నిర్మిస్తూ ఉంటే, గట్టి
దారముతో (string) ఈ ముగ్గును తయారు చేశాను.� దీనితో
బంధకవిత్వాన్ని అల్లాలనే ఆశ కలిగింది. కృష్ణజన్మాష్టమి
సందర్భముగా ఒక బంధకవిత్వాన్ని అల్లాను.� బంధ
కవిత్వం అంటే ఒక చిత్రానికో లేక నమూనాకో కవిత
సృష్టించడం. ఎక్కడెక్కడ రేఖలు దాటుతాయో అక్కడ
వివిధ పాదాలకు చెందిన అక్షరాలు కలుస్తాయి. అవి
ఒకే అక్షరముగా ఉండాలి. దీనిని నాగబంధముగానో
లేక ఒక హృదయకమలముగానో భావించవచ్చు.� దారాన్ని
ఒక చోట కత్తిరించి ఒక వైపు పాము తల, మరోవైపు
పాము తోక పెట్టితే నాగబంధమవుతుంది.�
హృదయకమలానికి ఏమీ చేయనక్కరలేదు. అశ్రువు రూపములో
ఉండే నమూనా హృదయములాటిది.� చిత్రములో నేను వ్రాసినది
ఒక తేటగీతి. దీనిని స్రగ్విణిలాటి వృత్తాలలో కూడ వ్రాయవచ్చు.�
దీని కష్టాంకము సుమారు 30.� క్రింద పద్యాలు -

తేటగీతి -
మాధవా, కేశవా, కృష్ణా, రాధ సఖుడ,
దేవ, యో రాసకేళికాజీవ, యనఘ,
రార యానందరాగాబ్ధి, మారజనక,
జీవభావార్థ, నందాత్మ, దేవవినుత

స్రగ్విణి -
దేవ, రావేలరా, తృష్ణా నీకే కదా,
భావవారాశివే పర్వకాలమ్ములో,
నీవె నా యాశరా, నీదె దేహమ్మురా,
కావరావా ప్రియా, కామభావమ్ములై

స్రగ్విణి -
రాగదీపాలతో రమ్ము తూగించగా
సాగు నాతో కృపాసార వేసారకన్
తూగు రాగాలతో తూర్యరావాలతో
వేగ రా తోడుగా వింత సారంగమై

విధేయుడు - జెజ్జాల కృష్ణ మోహన రావు

చండవృష్టి దండకము

దండకములు రెండు విధాలు. అవి గద్య దండకము, పద్య
దండకము. శ్యామలాదండకము, ఆంజనేయ దండకము
మున్నగునవి గద్య దండకాలు. పాదానికి ఇరవైఆఱు అక్షరాలకన్న
ఎక్కువగా ఉన్న పద్యాలను సంస్కృతములో దండకములు అంటారు.
వీటికి మిగిలిన పద్యాలలాగే నాలుగు పాదాలు. రెండు న-గణములు,�
ఏడు ర-గణములు ఉండే దండకవృత్తాన్ని చండవృష్టి
దండకము అంటారు. ఇదే మొట్టమొదటి దండకము. క్రింద
నా ఉదాహరణ ఒకటి.

చండవృష్టి దండకము - రెండు నగణములు, ఏడు ర-గణములు
యతి (1, 10, 16, 22), ప్రాస నియతము

ప్రణయజగతి బాటయై
� పాటయై యాటయై
� భావమై రావమై
� ప్రాణమై గానమై
వనజనయన వేగ రా
� వానయై సోనయై
� వాదమై నాదమై
� భాషయై యాశయై
ననలు విరియు కాలమై
� నవ్యమై భవ్యమై
� నైజమై తేజమై
� నందమై బంధమై
కనగ ననిట రంగ రా
� గమ్యమై రమ్యమై
� కావ్యమై దివ్యమై
� కాయమై గేయమై

ఇంతకు ముందు ఎప్పుడో చెప్పినట్లు గుర్తు. సంస్కృతములో, తెలుగులో
మొదటి దండకాలను గురించి చెప్పగలరా?

విధేయుడు - జెజ్జాల కృష్ణ మోహన రావు

      
కన్నడములో గీతి అనే ఒక ఛందస్సు ఉంది. దానికి కందములా
ఒక కుఱుచ పాదము, ఒక నిడివి పాదము. చిన్న పాదములో మూడు
గణాలు, పెద్ద పాదములో నాలుగు గణాలు.� ఈ రెంటి గణాల సంఖ్య
ఏడు. రెండవ, ఆఱవ గణాలు సూర్యగణముగా (కన్నడములో
బ్రహ్మ గణము) ఉండాలి. మిగిలినవి ఇంద్రగణమో (విష్ణు గణము)
లేక చంద్రగణమో (రుద్ర గణము).� దీనిని అనుసరించి తెలుగులో
దీని గణాలు నేను ఇలా నిర్ణయించాను - మొత్తము ఏడు గణాలు,
రెండవ, ఆఱవ గణాలు గ-లము లేక న-గణము. మిగిలినవి ఇంద్ర
గణాలు. రెండవ పాదములో మొదటి, మూడవ గణములకు యతి.
క్రింద కొన్ని ఉదాహరణలు -
�
కన్నడ గీతి - (ఇం, సూ, ఇం), (ఇం, ఇం, సూ, ఇం),
యతి రెండవ పాదములో మొదటి, మూడవ గణాలకు,
ప్రాస ఉండాలి.
�
గీతుల బాడెదను నేను
ప్రీతితో బ్రేమతో బ్రియముగా సఖా
ప్రాతఃసమయము, వెలుగుల
చైతన్యము కలిగె, జగతి శోభిలెన్
�
ఎన్నాళ్లు కనగ వేచితి
నన్నేల చూడవు నగుచు నో హరీ
పన్నీట ముంచ రమ్మిట
కన్నీళ్లు తుడువు నా కలలు నిజమగున్
�
భృంగమై యెగిరి పోవనా
నింగిలో రంగులై నిలిచి పోవనా
గంగయై పొంగి పోవనా
భంగమై నదములో పాఱి పోవనా
�
ముదముతో నాట్య మాడనా
పదములన్ బాడి నే బరవశించనా
పెదవులన్ ముద్దు లీయనా
యెదురుగా నీకు నా హృదయ ముంచనా
�
కంటితో మాట లాడనా
మింటిలో తారతో మేళ మాడనా
గంటలా పాట పాడనా
మంటలో శలభమై మాడిపోవనా�
�
మాలగా గళము నింపనా
గాలిలో బూవునై గంధ మలదనా
తేలులా నిన్ను కుట్టనా
తాళమై గుండెలో దడను లేపనా
�
(భంగము - అల)
�
విధేయుడు - జెజ్జాల కృష్ణ మోహన రావు

ఇంద్రవజ్ర ఒక తాళవృత్తము

నాకు నచ్చిన వృత్తాలలో ఇంద్రవజ్ర ఒకటి. ఇంద్రోపేంద్రవజ్రలతో నిండిన
ఉపజాతి వృత్తాలు తరచుగా స్తోత్రాలలో వాడుతారు.� మాణిక్యవీణా ముపలాలయంతీం
అన్నది ఇంద్రవజ్ర పాదమే. సంస్కృతములో ఈ పద్యానికి నిక్కచ్చిగా ఒక
యతి లేదు. కొన్ని చోటులలో పాదాన్ని 5, 6 అక్షరాలకు, కొన్ని చోటులలో 7, 4
అక్షరాలకు విరిగేటట్లు వ్రాస్తారు. తెలుగులో యతి ఎనిమిదవ అక్షరము.
సత్యనారాయణగారి కల్పవృక్షములోని యుద్ధకాండములోని ఒక
ఇంద్రవజ్రను ఇక్కడ మీకు జ్ఞాపకము చేస్తున్నాను.

శ్యామారుణంబుల్ సిత శారకాంతుల్
వ్యోమప్రదేశంబున బూర్ణమౌచున్
భీమంబుగా లోచనవిద్ధమయ్యెన్
తా మంతనంతన్ శమతన్ వహించెన్

ఇంద్రవజ్ర ఒక మధురమయిన తాళవృత్తము. ఈ విషయాన్ని ఎందుకో
చాలమంది కవులు మరచినారు.� ఇంద్రవజ్రకు గణాలు - త-త-జ-గ-గ.
దీనిని ఇలా వ్రాయవచ్చు - UUI UU IIUI UU, అనగా పం-చ-పం-చ మాత్రలు
ప్రతి పాదానికి. ఈ విధంగా పదాలను విరిచి వ్రాస్తే, అబ్బ, ఎంత
మధురంగా ఉంటుందో వినడానికి.� అలా వ్రాసిన కొన్ని ఉదాహరణలు -

ఇంద్రవజ్ర - త-త-జ-గ-గ, యతి (1, 6)
11 త్రిష్టుప్ 357

భావాన నీవే భవ నాడి నీవే
రావాన నీవే రస సృష్టి నీవే
జీవాన నీవే చెలువమ్ము నీవే
నా వేల్పు నీవే నవదీప్తి నీవే

రాజాధిరాజా రవివంశతేజా
రాజీవనేత్రా రమణీయగాత్రా
నా జీవధారా నవజీవసారా
యీ జన్మ నీదే యిహమంత నీదే

నా దివ్యతారా నడిరేయి మింటన్
వేధించబోకే ప్రియ లేపి మంటన్
వాదించ నింకన్ వడి మాన్పు వంతన్
బాధించకే కావగ రమ్ము చెంతన్

అందాల రెమ్మై యపరంజి బొమ్మై
గంధాల కొమ్మై కలహంస సొమ్మై
మందారమాలై మనసందు లీలై
ముందాడ రావా ముదమిందు తేవా

మాణిక్యవీణా మదిలోన నీకై
యానందమై యత్యనురాగ మొందన్
దానమ్ము బాడన్ దలపోయుచుంటిన్
సానందమై రా సరసానుభూతిన్

ఈ యింద్రవజ్ర మ్మెనలేని యంద-
మ్మై యిప్డు వెల్గెన్ హరివిల్లు లొండై
యీ యాకసానన్ హృదయమ్ము నింపెన్
నా యాశ పండెన్ నగుమోము నిండెన్

చివరి పద్యములోని ఇంద్రవజ్రకు అర్థము - సామాన్యముగా మనం
చూసే ఇంద్రధనుస్సు అర్ధవృత్తముగా లేక ఒక జ్యావలె ఉంటుంది.
కాని పర్వతశిఖరాలనుండి చూస్తే కింద ఉండే జలపాతాలు,
మేఘాలు ఒక సంపూర్ణవలయముతోటి దృశ్యాన్ని సృష్టిస్తుంది.
సూర్యుని చుట్టు, చంద్రుని చుట్టు కూడ ఇలా ఉంటుంది ఒక్కొక్కప్పుడు.
దీనిని ఇంద్రవజ్ర అంటారు.

విధేయుడు - జెజ్జాల కృష్ణ మోహన రావు


సార్థకనామ వృత్తము గగనతార

గగనతారకు గణములు - గ-గ-న-త-త-ర, అనగా
త-స-ర-ర-ల-గ.� ఇది శక్వరీఛందములో 5277వ వృత్తము.
మొదటి గురువును తప్పిస్తే ఇందులో నాలుగు పంచమాత్రలు ఉన్నాయి.
క్రింద రెండు ఉదాహరణలు -

గగనతార - త-స-ర-ర-ల-గ, యతి (1, 8)
14 శక్వరి 5277

రావా గగనతారా విరాట్చిత్ర కాంతితో
తేవా నవనవమ్మై సుదీప్తుల్ ప్రశాంతితో
ఈ వర్ణమయమౌ రాత్రి యెంతెంత హాయియో
నీ విశ్వములలో నెప్డు నిద్రించు మాయయో

రా మోహనము నీ పాట రాగాల మాలయో
రా మీగడయొ నీ మాట రత్నాల మూటయో
రా మానసము విచ్చేను రమ్యాబ్జ పుష్పమై
రా మందముగ నానంద రావాల బాష్పమై

విధేయుడు - జెజ్జాల కృష్ణ మోహన రావు


శ్రీరామనవమి సందర్భముగా రామ అను ఒక సార్థకనామ వృత్తము -
�
రామ - ర-ర-మ, యతి (1, 6)
9 బృహతి 19
�
రామరాజ్యమ్ము రాదా, లేదా
ప్రేమదీపాల వెల్గుల్ లేవా
స్వామి యీ భూమి స్వర్గమ్మౌనా
మోము జూపంగ భూమిన్ రావా
�
నామ మంత్రాలె నా పుష్పమ్ముల్
శ్యామ జీవించ సందీప్తమ్మై
ప్రేమతో రమ్ము ప్రేమాధారా
రామ నా జీవ రాజీవమ్మై
�
విధేయుడు - జెజ్జాల కృష్ణ మోహన రావు


మనోరంజితము - క్రొత్త వృత్తము

ఈ మధ్య మరొక గుంపులో మనోరంజితము అనే పూవు పైన చర్చ
జరిగింది.� ఇది ఎంతో సువాసనతో ఉండే పువ్వు.� ఇది ఎక్కడున్నా ఒక
క్షణములో దీని వాసన దీని ఉనికిని తెలుపుతుంది.� ఈ పేరితో
ఒక వృత్తాన్ని ఎందుకు రాయ రాదు అనే ఆలోచన కలిగింది.
మనోరంజితానికి గణాలు దీనిలోని హల్లులే - మ-న-ర-జ-త.
కింద ఉదాహరణలు -

మనోరంజిత - మ-న-ర-జ-త, యతి (1, 9)
15 అతిశక్వరి 19129

ఆడంగా మనసు గల్గె నాడ నిమ్ము నృత్యమ్ము
పాడంగా మనసు గల్గె బాడ నిమ్ము గీతమ్ము
వేడంగా మనసు గల్గె వేడ నిమ్ము నామమ్ము
చూడంగా మనసు గల్గె జూపవేల నీ మోము

బంగార మ్మదియు వద్దు భార మౌను మోయంగ
పొంగెన్ నా మనసు నేడు పూర్ణ మౌను నా యుంకి
శృంగారస్వరము పాడు శృంగ మెక్కెదన్ నేను
రంగా నా దరికి రమ్ము రంగు నిండు నాకింక

విధేయుడు - జెజ్జాల కృష్ణ మోహన రావు

      శాశ్వతనామవృత్తము భవహర
�
శివరాత్రి సందర్భముగా వ్రాసినది.
భవహర వృత్తమునకు గణములు - భ-వ-హ-ర, అనగా
భ-య-జ-గ.� ఇది పంక్తి ఛందములో 335వ వృత్తము. యతి
ఆఱవ అక్షరము. క్రింద ఉదాహరణలు -
�
భవహర - భ-య-జ-గ, యతి (1,6)
10 పంక్తి 335
�
ఈశ్వర హరా ఇందుశేఖరా�
విశ్వరచనాన్వేషణప్రియా
సుస్వర రవా సూర్యలోచనా
భాస్వర శివా పాపమోచనా
�
ఓ భయహరా ఉన్నతోన్నతా
ఓ భవహరా ఉల్లసోల్లసా
శ్రీ భగవతీ చిత్తవిగ్రహా
శోభనకరా శుద్ధ సుందరా
�
జీవ మొసగన్ శ్రీల నీయగన్
భావ మోసగన్ పాట నీయగన్
త్రోవ నొసగన్ తోడు నియగన్
రావ మొసగన్ రా మహేశవ్రా
�
విధేయుడు - జెజ్జాల కృష్ణ మోహన రావు

�


అనురాగ అనే వృత్తాన్ని ఈ రోజు మీకు పరిచయం చేస్తున్నాను.
ఇది అష్టి ఛందములో 11052వ వృత్తము. ప్రతి పాదములో
ఒకే గురులఘువుల రెండు భాగాలున్నాయి ఇందులో. దీని గణాలు-
స-జ-త-జ-ర-గ, యతి తొమ్మిదవ అక్షరము.� క్రింద
సామాన్య మరియు ప్రాస యతులతో ఈ వృత్తానికి ఉదాహరణలు
ఇచ్చాను. ఇందులో ప్రతి అర్ధములో ఒక పంచమాత్ర, ఒక త్రిమాత్ర,
ఒక చతుర్మాత్ర. దీనిని పట్వర్ధన్గారి ఛందోరచనలో చూచాను.

అనురాగ - స-జ-జ-ర-గ, యతి (1, 9)
16 అష్టి 11052

అరుణాంశ రేఖ నీవే యనురాగ శాఖ నీవే
సిరిమల్లె పువ్వు నీవే చిరమైన నవ్వు నీవే
కరుణాభ్ర కాంతి నీవే కమనీయ శాంతి నీవే
వరవీణ తీగ నీవే స్వరమాల రాగ మీవే

ప్రాసయతితో క్రింద ఒక ఉదాహరణ -

ప్రణవాల ఛంద మీవే ప్రణయాల బంధ మీవే
తను విందు వాడె నీకై మన సిందు పాడె నీకై
యనురాగవల్లి పూలై తనరారు ప్రేమలీలై
నను జూడ నేల రావో యనుమాన మేల నీకో

విధేయుడు - జెజ్జాల కృష్ణ మోహన రావు

రగడలు తొమ్మిది రకములు. అవి-
1 హయప్రచార - 4 సూ - యతి 1.1, 3.1
2 తురగవల్గన - 8 సూ - యతి 1.1, 5.1
3 విజయమంగళ - 16 సూ - యతి 1.1, 5.1, 9.1, 13.1
4 ద్విరదగతి - 4 పం - యతి 1.1, 3.1
5 విజయభద్ర - 8 పం - యతి 1.1, 3.1, 5.1, 7.1
6 మధురగతి - 4 చ - (నిషిద్ధ జ-గణము)
- యతి 1.1, 3.1
7 హరిగతి - 8 చ - యతి 1.1, 5.1
8 హరిణగతి - 14 మాత్రలు - యతి 1, 8 మాత్రలు
9 వృషభగతి - 28 మాత్రలు - యతి 1, 15 మాత్రలు

(సూ- సూర్య గణము, చ- చతుర్మాత్ర, పం- పంచమాత్ర)

రగడలు ద్విపదలు, చతుష్పాదులు కావు.
రగడల మరియొక ప్రత్యేకత అంత్య ప్రాస.
ఇది కాక అనుప్రాసలు కూడ వాడెదరు.
పూర్వకవులు చాల మంది రగడలను అల్లుటలో సమయమును
వ్యయపరచి ఉత్సాహమును, చమత్కృతిని చూపినారు.

హరిణగతి రగడకు ప్రతి పాదమునకు 14 మాత్రలు.
ఎనిమిదవ మాత్ర యతి. ఈ పదునాల్గు మాత్రలను
3, 4, 3, 4 గా వ్రాసిన మనకు ముత్యాల సరము
లభించును. క్రింద హరిణగతి రగడలో ముత్యాల
సరమును కూర్చు విధానము ఇవ్వబడినది.
(ద్వి- ద్విమాత్ర, త్రి- త్రిమాత్ర, చ-చతుర్మాత్ర)

హరిణగతి రగడ- 14 లఘువులు, ప్రాస, అంత్య ప్రాస,
ఎనిమిదవ లఘువు యతి
ముత్యాల సరము- మొదటి మూడు పాదములు త్రి,చ, త్రి,చ
నాల్గవ పాదము- త్రి,చ, త్రి,చ లేక
త్రి,చ, త్రి,ద్వి లేక
త్రి,చ, ద్వి

అత్త కన్నుల నగ్గి మండెను
క్రొత్త కోడలు కుందు చుండెను
చిత్త మందున చింత లౌరా
బిత్తరిని గన వేగ రారా

విధేయుడు - జెజ్జాల కృష్ణ మోహన రావు

హరిణగతి రగడ- 14 లఘువులు, ప్రాస, అంత్య ప్రాస,
ఎనిమిదవ లఘువు యతి
ముత్యాల సరము- మొదటి మూడు పాదములు త్రి,చ, త్రి,చ
నాల్గవ పాదము- త్రి,చ, త్రి,చ లేక
త్రి,చ, త్రి,ద్వి లేక
త్రి,చ, ద్వి

అందజేయక అడిగినట్టివి
ఇంద యంచును యిత్తువిట్టివి
ఎందుకమ్మరొ యిట్టి పద్యము
అందమైనది యైన హృద్యము

తెచ్చి పెట్టవె తీపి యందువు
వచ్చి యిచ్చిన వద్దు అందువు
పిచ్చి దంచును విసిరి వేతువు
రచ్చ కీడ్తువు రభస జేతువు

మంచి దిచ్చిన మాట వేతునె
కొంచెమైనను గొడవ జేతునె
అంచ యానకు హరుసమీయనె
వంచి శిరసును ప్రణతి జేయనె


గర్భకవిత్వము - 108
అష్టమూర్తి - ముత్యాలసరము

పద్యాల నడక పదాల విరుపు పై ఆధారపడి ఉంటుంది.
అష్టమూర్తి అను వృత్తమునకు ప్రతి పాదములో ఇరువదినాల్గు
అక్షరములు. గణములు- మ-న-త-స-ర-భ-జ-య;
యతి- (1, 9, 17). ఒకప్పుడు శ్రీమతి సుప్రభా దేవి గారు
ఈ అష్టమూర్తిని ఆచార్యునకు లేఖ అను శీర్షిక క్రింద
పరిచయము చేసినారు. అందులోని ఒక పాదమును ఇస్తున్నాను.

కావ్యంబే రచితమాయెన్
కరుణ చూపంగ గోదా
కమల నాభుని తోడన్

యతి పట్టింపు పాటిస్తూ దీనిని (8, 8, 8) గా విరిచి వ్రాసినారు.

ఈ మధ్య శ్రీ కామేశ్వర రావు గారు ముత్యాల సరమును
గుఱించి వ్రాసినారు. ముత్యాల సరమును అష్టమూర్తిలో
గర్భితము చేయుటకు వీలవుతుంది. అష్టమూర్తిలో మొదటి రెండు,
చివరి రెండు గురువులను మినహాయిస్తే (3, 4, 3, 4) మాత్రలతో
నుండే ముత్యాలసరపు రెండు పాదములు మనకు లభ్యమవుతుంది!
కాని ఇప్పుడు అష్టమూర్తి నడక (7, 9, 8) అవుతుంది. సంగీత
పరముగా చూస్తే లయ మారుతుంది. ఒకే పద్యమును (ఒకే
రాగముతో) భిన్నమైన లయ-తాళములతో పాడ వచ్చును.

అష్టమూర్తి- మ-న-త-స-ర-భ-జ-య (1, 9, 17)
ముత్యాల సరము - త్రి-చతుర్-త్రి-చతుర్ మాత్రలు
రెండు పంక్తులు ఒక అష్టమూర్తి పాదము.
మధ్యనున్న పదములు ముత్యాల సరమునకు చెందినవి.

రారా నంద వనిలో హారములుగా
పూచె పుష్పా లలరగా హృది నీకై
రారా ఆకసములో హారములుగా
తోచె నక్షత్రములు రంగుల నీకై
రారా మానసములో హారములుగా
లేచె రాగార్ద్రముగ గానము నీకై
రారా నా గృహములో హారములుగా
వేచె దీపా లతుల శోభల నీకై
రారా రాజిలగ ముత్యాల సర మే
నష్టమూర్తీ రయము వేతున్ నీకే

(చివరి పాదములో సంధి- సరము + ఏను + అష్ట)

విదహెయుడు - జెజ్జాల కృష్ణ మోహన రావు


కన్నడ సాహిత్యములో వ్రాయబడిన పద్యముల
ఛందస్సులలో భామినీ షట్పది చాల ముఖ్యమైనది.
జగన్నాథ విఠ్ఠల దాసు వ్రాసిన
హరికథామృతసారము అను భక్తి గ్రంథములో
గణపతిని స్తుతించుచు ఇరువదియొక పద్యములు గలవు.
అందులో క్రింద ఇచ్చినది యొకటి. ఇది భామినీ
షట్పదిలో వ్రాయ బడినది.

భామినీ షట్పదికి ఆఱు పాదములు ఉండును. మొదటి
రెండు పాదములకు 3, 4, 3, 4 మాత్రలు. మూడవ
పాదమునకు 3, 4, 3, 4, 3, 4, 2 మాత్రలు. ప్రాస
అవసరము. మొదటి మూడు పాదములవలెనే 4,5,6
పాదముల అమరిక.

ఏకవింశతి మోదక ప్రియ
మూకరను వాగ్మిగళ మాళ్ప కృ-
పాకరేశ కృతజ్ఞ కాయో బేగ కై పిడిదు
లేఖకాగ్రణి మన్మనద దు-
ర్వ్యాకులవ పరిహరుసు దయది పి-
నాకి భార్యా తనుజ మృద్భవ ప్రార్థిసువె నీగ

పాదాంతమునందలి లఘువును గురువుగా పరిగణించుట
సంస్కృతములో మఱియు కన్నడములో వాడుక.
క-కారమునకు ఖ-కారమునకు ప్రాస నియమమును
గమనించ ప్రార్థన.

దీనిని తెలుగులో క్రింది విధముగా అనువదించవచ్చును.


ఏకవింశతి మోదక ప్రియ
మూగలకు వాక్కులను నిచ్చు కృ-
పాకరేశ కృతజ్ఞ కావుమ వేగ కరములతో
లేఖకాగ్రణి మనసులో దు-
ర్వ్యాకులము పోగొట్టు దయను పి-
నాకి భార్యా తనుజ మృద్భవ యిపుడు ప్రార్థింతున్

అవే గణములతో నేను దీనిని తర్జుమా చేసినాను.
కాని రెండవ పాదములో ప్రాస కుదరలేదు.

తెలుగులో భామినీ షట్పదిని వ్రాయాలంటే, క్రింది
లక్షణములతో వ్రాయ వచ్చును- మొదటి రెండు
పాదములకు 3, 4, 3, 4 మాత్రలు;
మూడవ పాదమునకు 3, 4, 3, 4, 3, 4, 2 మాత్రలు.
మొదటి గణానికీ ఐదవ గణానికీ ప్రాస యతి.
ప్రాస అవసరము. మొదటి మూడు పాదముల వలెనే
4, 5, 6 పాదముల నిర్మాణము.

భామినీ షట్పది-

చెలియ బంగరు చెలిమి బంగరు
వలపు బంగారమని చెబితివి
చెలిని చూడవు కాదు సరి యిది చిలిపి కృష్ణయ్యా
కలత నిద్దురలోన కంటిని
కలువ కన్నుల వాని కలలో
నులికి పడి లేచితిని నేనిట చిలిపి కృష్ణయ్యా

వెలిగె నాకాశమున తారలు
వెలిగె నాకాశమున చంద్రుడు
వెలుగు నవ్వుల రూపు చూపర చిలిపి కృష్ణయ్యా
పలుకు వజ్రపు తునకలా హరి
పిలిచి యలసితి పిలుపు వినదా
చిలుకరించగ సుధల వడి రా చిలిపి కృష్ణయ్యా

పైన వ్రాసిన భామినీ షట్పదులను క్రింది
విధముగా పునర్నిర్మాణము చేసిన యెడల మనకు
ముత్యాల సరము లభించును.

చెలియ బంగరు చెలిమి బంగరు
వలపు బంగారమని చెబితివి
చెలిని చూడవు కాదు సరి యిది
చిలిపి కృష్ణయ్యా
కలత నిద్దురలోన కంటిని
కలువ కన్నుల వాని కలలో
నులికి పడి లేచితిని నేనిట
చిలిపి కృష్ణయ్యా

వెలిగె నాకాశమున తారలు
వెలిగె నాకాశమున చంద్రుడు
వెలుగు నవ్వుల రూపు చూపర
చిలిపి కృష్ణయ్యా
పలుకు వజ్రపు తునకలా హరి
పిలిచి యలసితి పిలుపు వినదా
చిలుకరించగ సుధల వడి రా
చిలిపి కృష్ణయ్యా

రగడలలో హరిణగతి రగడ, వృషభగతి రగడ అను

రగడలు ఉన్నవి. హరిణగతి రగడకు పాదమునకు 14
మాత్రలు. వృషభగతి రగడకు పాదమునకు 28
మాత్రలు. ఈ రగడలకు, భామినీ షట్పదికి
పోలికలు ఎంతో ఉన్నవి.

క్రొత్త వృత్తమును ఆనందిస్తారని ఆశిస్తూ,
విధేయుడు - జెజ్జాల కృష్ణ మోహన రావు.